<!DOCTYPE html>

<html xmlns="http://www.w3.org/1999/xhtml">

<head>

<meta charset="utf-8">
<meta http-equiv="Content-Type" content="text/html; charset=utf-8" />
<meta name="generator" content="pandoc" />
<meta name="viewport" content="width=device-width">
<meta property="og:title" content="唐诗剑法" />




<meta name="author" content="大鹏" />


<meta name="description" content="唐诗剑法">

<title>唐诗剑法</title>


<link href="tangshi_files/paged-0.1.2/css/default-fonts.css" rel="stylesheet" />
<link href="tangshi_files/paged-0.1.2/css/default-page.css" rel="stylesheet" />
<link href="tangshi_files/paged-0.1.2/css/default.css" rel="stylesheet" />
<script src="tangshi_files/paged-0.1.2/js/config.js"></script>
<script src="tangshi_files/paged-0.1.2/js/paged.js"></script>
<script src="tangshi_files/paged-0.1.2/js/hooks.js"></script>





</head>

<body>

<div class="running-h1-title"></div>

<div class="running-h2-title"></div>



<div class="front-page">
<div id="header" class="title-page">
<h1 class="title">唐诗剑法</h1>
<h2 class="author">大鹏</h2>
</div>
</div>

<div class="front-matter-container">
<div id="TOC" class="level1 toc front-matter">
<ul>
<li><a href="#section"><span class="toc-section-number">1</span> 僧皎然</a><ul>
<li><a href="#section-1"><span class="toc-section-number">1.1</span> 寻陆鸿渐不遇</a></li>
</ul></li>
<li><a href="#section-2"><span class="toc-section-number">2</span> 元稹</a><ul>
<li><a href="#section-3"><span class="toc-section-number">2.1</span> 遣悲怀・其一</a></li>
<li><a href="#section-4"><span class="toc-section-number">2.2</span> 遣悲怀・其二</a></li>
<li><a href="#section-5"><span class="toc-section-number">2.3</span> 遣悲怀・其三</a></li>
<li><a href="#section-6"><span class="toc-section-number">2.4</span> 行宫</a></li>
</ul></li>
<li><a href="#section-7"><span class="toc-section-number">3</span> 元结</a><ul>
<li><a href="#section-8"><span class="toc-section-number">3.1</span> 贼退示官吏・并序</a></li>
<li><a href="#section-9"><span class="toc-section-number">3.2</span> 石鱼湖上醉歌・并序</a></li>
</ul></li>
<li><a href="#section-10"><span class="toc-section-number">4</span> 刘方平</a><ul>
<li><a href="#section-11"><span class="toc-section-number">4.1</span> 月夜</a></li>
<li><a href="#section-12"><span class="toc-section-number">4.2</span> 春怨</a></li>
</ul></li>
<li><a href="#section-13"><span class="toc-section-number">5</span> 刘禹锡</a><ul>
<li><a href="#section-14"><span class="toc-section-number">5.1</span> 蜀先主庙</a></li>
<li><a href="#section-15"><span class="toc-section-number">5.2</span> 西塞山怀古</a></li>
<li><a href="#section-16"><span class="toc-section-number">5.3</span> 乌衣巷</a></li>
<li><a href="#section-17"><span class="toc-section-number">5.4</span> 春词</a></li>
</ul></li>
<li><a href="#section-18"><span class="toc-section-number">6</span> 刘脊虚</a><ul>
<li><a href="#section-19"><span class="toc-section-number">6.1</span> 阙题</a></li>
</ul></li>
<li><a href="#section-20"><span class="toc-section-number">7</span> 刘长卿</a><ul>
<li><a href="#section-21"><span class="toc-section-number">7.1</span> 秋日登吴公台上寺远眺</a></li>
<li><a href="#section-22"><span class="toc-section-number">7.2</span> 送李中丞归汉阳别业</a></li>
<li><a href="#section-23"><span class="toc-section-number">7.3</span> 饯别王十一南游</a></li>
<li><a href="#section-24"><span class="toc-section-number">7.4</span> 寻南溪常山道人隐居</a></li>
<li><a href="#section-25"><span class="toc-section-number">7.5</span> 新年作</a></li>
<li><a href="#section-26"><span class="toc-section-number">7.6</span> 江州重别薛六柳八二员外</a></li>
<li><a href="#section-27"><span class="toc-section-number">7.7</span> 长沙过贾谊宅</a></li>
<li><a href="#section-28"><span class="toc-section-number">7.8</span> 自夏口至鹦鹉洲夕望岳阳寄源中丞</a></li>
<li><a href="#section-29"><span class="toc-section-number">7.9</span> 送灵澈</a></li>
<li><a href="#section-30"><span class="toc-section-number">7.10</span> 弹琴</a></li>
<li><a href="#section-31"><span class="toc-section-number">7.11</span> 送上人</a></li>
</ul></li>
<li><a href="#section-32"><span class="toc-section-number">8</span> 卢伦</a><ul>
<li><a href="#section-33"><span class="toc-section-number">8.1</span> 送李端</a></li>
</ul></li>
<li><a href="#section-34"><span class="toc-section-number">9</span> 卢纶</a><ul>
<li><a href="#section-35"><span class="toc-section-number">9.1</span> 晚次鄂州</a></li>
<li><a href="#section-36"><span class="toc-section-number">9.2</span> 塞下曲・其一</a></li>
<li><a href="#section-37"><span class="toc-section-number">9.3</span> 塞下曲・其二</a></li>
<li><a href="#section-38"><span class="toc-section-number">9.4</span> 塞下曲・其三</a></li>
<li><a href="#section-39"><span class="toc-section-number">9.5</span> 塞下曲・其四</a></li>
</ul></li>
<li><a href="#section-40"><span class="toc-section-number">10</span> 司空曙</a><ul>
<li><a href="#section-41"><span class="toc-section-number">10.1</span> 云阳馆与韩绅宿别</a></li>
<li><a href="#section-42"><span class="toc-section-number">10.2</span> 喜见外弟卢纶见宿</a></li>
<li><a href="#section-43"><span class="toc-section-number">10.3</span> 贼平后送人北归</a></li>
</ul></li>
<li><a href="#section-44"><span class="toc-section-number">11</span> 唐玄宗</a><ul>
<li><a href="#section-45"><span class="toc-section-number">11.1</span> 经邹鲁祭孔子而叹之</a></li>
</ul></li>
<li><a href="#section-46"><span class="toc-section-number">12</span> 孟浩然</a><ul>
<li><a href="#section-47"><span class="toc-section-number">12.1</span> 秋登兰山寄张五</a></li>
<li><a href="#section-48"><span class="toc-section-number">12.2</span> 夏日南亭怀辛大</a></li>
<li><a href="#section-49"><span class="toc-section-number">12.3</span> 宿业师山房待丁大不至</a></li>
<li><a href="#section-50"><span class="toc-section-number">12.4</span> 夜归鹿门山歌</a></li>
<li><a href="#section-51"><span class="toc-section-number">12.5</span> 望洞庭湖赠张丞相</a></li>
<li><a href="#section-52"><span class="toc-section-number">12.6</span> 与诸子登岘山</a></li>
<li><a href="#section-53"><span class="toc-section-number">12.7</span> 宴梅道士山房</a></li>
<li><a href="#section-54"><span class="toc-section-number">12.8</span> 岁暮归南山</a></li>
<li><a href="#section-55"><span class="toc-section-number">12.9</span> 过故人庄</a></li>
<li><a href="#section-56"><span class="toc-section-number">12.10</span> 秦中感秋寄远上人</a></li>
<li><a href="#section-57"><span class="toc-section-number">12.11</span> 宿桐庐江寄广陵旧游</a></li>
<li><a href="#section-58"><span class="toc-section-number">12.12</span> 留别王维</a></li>
<li><a href="#section-59"><span class="toc-section-number">12.13</span> 早寒江上有怀</a></li>
<li><a href="#section-60"><span class="toc-section-number">12.14</span> 宿建德江</a></li>
<li><a href="#section-61"><span class="toc-section-number">12.15</span> 春晓</a></li>
</ul></li>
<li><a href="#section-62"><span class="toc-section-number">13</span> 孟郊</a><ul>
<li><a href="#section-63"><span class="toc-section-number">13.1</span> 列女操</a></li>
<li><a href="#section-64"><span class="toc-section-number">13.2</span> 游子吟</a></li>
</ul></li>
<li><a href="#section-65"><span class="toc-section-number">14</span> 宋之问</a><ul>
<li><a href="#section-66"><span class="toc-section-number">14.1</span> 题大庾岭北驿</a></li>
</ul></li>
<li><a href="#section-67"><span class="toc-section-number">15</span> 岑参</a><ul>
<li><a href="#section-68"><span class="toc-section-number">15.1</span> 与高适薛据登慈恩寺浮图</a></li>
<li><a href="#section-69"><span class="toc-section-number">15.2</span> 走马川行奉送封大夫出师西征</a></li>
<li><a href="#section-70"><span class="toc-section-number">15.3</span> 轮台歌奉送封大夫出师西征</a></li>
<li><a href="#section-71"><span class="toc-section-number">15.4</span> 白雪歌送武判官归京</a></li>
<li><a href="#section-72"><span class="toc-section-number">15.5</span> 寄左省杜拾遗</a></li>
<li><a href="#section-73"><span class="toc-section-number">15.6</span> 奉和中书舍人贾至早朝大明宫</a></li>
<li><a href="#section-74"><span class="toc-section-number">15.7</span> 逢入京使</a></li>
</ul></li>
<li><a href="#section-75"><span class="toc-section-number">16</span> 崔曙</a><ul>
<li><a href="#section-76"><span class="toc-section-number">16.1</span> 九月登望仙台呈刘明府容</a></li>
</ul></li>
<li><a href="#section-77"><span class="toc-section-number">17</span> 崔涂</a><ul>
<li><a href="#section-78"><span class="toc-section-number">17.1</span> 除夜有怀</a></li>
<li><a href="#section-79"><span class="toc-section-number">17.2</span> 孤雁</a></li>
</ul></li>
<li><a href="#section-80"><span class="toc-section-number">18</span> 崔颢</a><ul>
<li><a href="#section-81"><span class="toc-section-number">18.1</span> 黄鹤楼</a></li>
<li><a href="#section-82"><span class="toc-section-number">18.2</span> 行经华阴</a></li>
<li><a href="#section-83"><span class="toc-section-number">18.3</span> 长干行・其一</a></li>
<li><a href="#section-84"><span class="toc-section-number">18.4</span> 长干行・其二</a></li>
</ul></li>
<li><a href="#section-85"><span class="toc-section-number">19</span> 常建</a><ul>
<li><a href="#section-86"><span class="toc-section-number">19.1</span> 宿王昌龄隐居</a></li>
<li><a href="#section-87"><span class="toc-section-number">19.2</span> 破山寺后禅院</a></li>
</ul></li>
<li><a href="#section-88"><span class="toc-section-number">20</span> 张乔</a><ul>
<li><a href="#section-89"><span class="toc-section-number">20.1</span> 书边事</a></li>
</ul></li>
<li><a href="#section-90"><span class="toc-section-number">21</span> 张九龄</a><ul>
<li><a href="#section-91"><span class="toc-section-number">21.1</span> 感遇・其一</a></li>
<li><a href="#section-92"><span class="toc-section-number">21.2</span> 感遇・其二</a></li>
<li><a href="#section-93"><span class="toc-section-number">21.3</span> 望月怀远</a></li>
</ul></li>
<li><a href="#section-94"><span class="toc-section-number">22</span> 张旭</a><ul>
<li><a href="#section-95"><span class="toc-section-number">22.1</span> 桃花溪</a></li>
</ul></li>
<li><a href="#section-96"><span class="toc-section-number">23</span> 张泌</a><ul>
<li><a href="#section-97"><span class="toc-section-number">23.1</span> 寄人</a></li>
</ul></li>
<li><a href="#section-98"><span class="toc-section-number">24</span> 张祜</a><ul>
<li><a href="#section-99"><span class="toc-section-number">24.1</span> 何满子</a></li>
<li><a href="#section-100"><span class="toc-section-number">24.2</span> 赠内人</a></li>
<li><a href="#section-101"><span class="toc-section-number">24.3</span> 集灵台・其一</a></li>
<li><a href="#section-102"><span class="toc-section-number">24.4</span> 集灵台・其二</a></li>
<li><a href="#section-103"><span class="toc-section-number">24.5</span> 题金陵渡</a></li>
</ul></li>
<li><a href="#section-104"><span class="toc-section-number">25</span> 张继</a><ul>
<li><a href="#section-105"><span class="toc-section-number">25.1</span> 枫桥夜泊</a></li>
</ul></li>
<li><a href="#section-106"><span class="toc-section-number">26</span> 张藉</a><ul>
<li><a href="#section-107"><span class="toc-section-number">26.1</span> 没蕃故人</a></li>
</ul></li>
<li><a href="#section-108"><span class="toc-section-number">27</span> 戴叔伦</a><ul>
<li><a href="#section-109"><span class="toc-section-number">27.1</span> 江乡故人偶集客舍</a></li>
</ul></li>
<li><a href="#section-110"><span class="toc-section-number">28</span> 无名氏</a><ul>
<li><a href="#section-111"><span class="toc-section-number">28.1</span> 杂诗</a></li>
</ul></li>
<li><a href="#section-112"><span class="toc-section-number">29</span> 朱庆余</a><ul>
<li><a href="#section-113"><span class="toc-section-number">29.1</span> 宫词</a></li>
<li><a href="#section-114"><span class="toc-section-number">29.2</span> 近试上张水部</a></li>
</ul></li>
<li><a href="#section-115"><span class="toc-section-number">30</span> 权德舆</a><ul>
<li><a href="#section-116"><span class="toc-section-number">30.1</span> 玉台体</a></li>
</ul></li>
<li><a href="#section-117"><span class="toc-section-number">31</span> 李商隐</a><ul>
<li><a href="#section-118"><span class="toc-section-number">31.1</span> 韩碑</a></li>
<li><a href="#section-119"><span class="toc-section-number">31.2</span> 蝉</a></li>
<li><a href="#section-120"><span class="toc-section-number">31.3</span> 风雨</a></li>
<li><a href="#section-121"><span class="toc-section-number">31.4</span> 落花</a></li>
<li><a href="#section-122"><span class="toc-section-number">31.5</span> 凉思</a></li>
<li><a href="#section-123"><span class="toc-section-number">31.6</span> 北青萝</a></li>
<li><a href="#section-124"><span class="toc-section-number">31.7</span> 锦瑟</a></li>
<li><a href="#section-125"><span class="toc-section-number">31.8</span> 无题</a></li>
<li><a href="#section-126"><span class="toc-section-number">31.9</span> 隋宫</a></li>
<li><a href="#section-127"><span class="toc-section-number">31.10</span> 无题・其一</a></li>
<li><a href="#section-128"><span class="toc-section-number">31.11</span> 无题・其二</a></li>
<li><a href="#section-129"><span class="toc-section-number">31.12</span> 筹笔驿</a></li>
<li><a href="#section-130"><span class="toc-section-number">31.13</span> 无题</a></li>
<li><a href="#section-131"><span class="toc-section-number">31.14</span> 春雨</a></li>
<li><a href="#section-132"><span class="toc-section-number">31.15</span> 无题・其一</a></li>
<li><a href="#section-133"><span class="toc-section-number">31.16</span> 无题・其二</a></li>
<li><a href="#section-134"><span class="toc-section-number">31.17</span> 登乐游原</a></li>
<li><a href="#section-135"><span class="toc-section-number">31.18</span> 夜雨寄北</a></li>
<li><a href="#section-136"><span class="toc-section-number">31.19</span> 寄令狐郎中</a></li>
<li><a href="#section-137"><span class="toc-section-number">31.20</span> 为有</a></li>
<li><a href="#section-138"><span class="toc-section-number">31.21</span> 隋宫</a></li>
<li><a href="#section-139"><span class="toc-section-number">31.22</span> 瑶池</a></li>
<li><a href="#section-140"><span class="toc-section-number">31.23</span> 嫦娥</a></li>
<li><a href="#section-141"><span class="toc-section-number">31.24</span> 贾生</a></li>
</ul></li>
<li><a href="#section-142"><span class="toc-section-number">32</span> 李白</a><ul>
<li><a href="#section-143"><span class="toc-section-number">32.1</span> 下终南山过斛斯山人宿置酒</a></li>
<li><a href="#section-144"><span class="toc-section-number">32.2</span> 月下独酌</a></li>
<li><a href="#section-145"><span class="toc-section-number">32.3</span> 春思</a></li>
<li><a href="#section-146"><span class="toc-section-number">32.4</span> 关山月</a></li>
<li><a href="#section-147"><span class="toc-section-number">32.5</span> 子夜秋歌</a></li>
<li><a href="#section-148"><span class="toc-section-number">32.6</span> 长干行</a></li>
<li><a href="#section-149"><span class="toc-section-number">32.7</span> 金陵酒肆留别</a></li>
<li><a href="#section-150"><span class="toc-section-number">32.8</span> 宣州谢朓楼饯别校书叔云</a></li>
<li><a href="#section-151"><span class="toc-section-number">32.9</span> 庐山谣寄卢侍御虚舟</a></li>
<li><a href="#section-152"><span class="toc-section-number">32.10</span> 梦游天姥吟留别</a></li>
<li><a href="#section-153"><span class="toc-section-number">32.11</span> 蜀道难</a></li>
<li><a href="#section-154"><span class="toc-section-number">32.12</span> 长相思・其一</a></li>
<li><a href="#section-155"><span class="toc-section-number">32.13</span> 长相思・其二</a></li>
<li><a href="#section-156"><span class="toc-section-number">32.14</span> 行路难</a></li>
<li><a href="#section-157"><span class="toc-section-number">32.15</span> 将进酒</a></li>
<li><a href="#section-158"><span class="toc-section-number">32.16</span> 赠孟浩然</a></li>
<li><a href="#section-159"><span class="toc-section-number">32.17</span> 渡荆门送别</a></li>
<li><a href="#section-160"><span class="toc-section-number">32.18</span> 送友人</a></li>
<li><a href="#section-161"><span class="toc-section-number">32.19</span> 听蜀僧浚弹琴</a></li>
<li><a href="#section-162"><span class="toc-section-number">32.20</span> 夜泊牛渚怀古</a></li>
<li><a href="#section-163"><span class="toc-section-number">32.21</span> 登金陵凤凰台</a></li>
<li><a href="#section-164"><span class="toc-section-number">32.22</span> 夜思</a></li>
<li><a href="#section-165"><span class="toc-section-number">32.23</span> 怨情</a></li>
<li><a href="#section-166"><span class="toc-section-number">32.24</span> 玉阶怨</a></li>
<li><a href="#section-167"><span class="toc-section-number">32.25</span> 送孟浩然之广陵</a></li>
<li><a href="#section-168"><span class="toc-section-number">32.26</span> 早发白帝城</a></li>
<li><a href="#section-169"><span class="toc-section-number">32.27</span> 清平调・其一</a></li>
<li><a href="#section-170"><span class="toc-section-number">32.28</span> 清平调・其二</a></li>
<li><a href="#section-171"><span class="toc-section-number">32.29</span> 清平调・其三</a></li>
</ul></li>
<li><a href="#section-172"><span class="toc-section-number">33</span> 李益</a><ul>
<li><a href="#section-173"><span class="toc-section-number">33.1</span> 喜见外弟又言别</a></li>
<li><a href="#section-174"><span class="toc-section-number">33.2</span> 江南曲</a></li>
<li><a href="#section-175"><span class="toc-section-number">33.3</span> 夜上受降城闻笛</a></li>
</ul></li>
<li><a href="#section-176"><span class="toc-section-number">34</span> 李端</a><ul>
<li><a href="#section-177"><span class="toc-section-number">34.1</span> 听筝</a></li>
</ul></li>
<li><a href="#section-178"><span class="toc-section-number">35</span> 李颀</a><ul>
<li><a href="#section-179"><span class="toc-section-number">35.1</span> 古意</a></li>
<li><a href="#section-180"><span class="toc-section-number">35.2</span> 送陈章甫</a></li>
<li><a href="#section-181"><span class="toc-section-number">35.3</span> 琴歌</a></li>
<li><a href="#section-182"><span class="toc-section-number">35.4</span> 听董大弹胡笳声兼寄语弄房给事</a></li>
<li><a href="#section-183"><span class="toc-section-number">35.5</span> 听安万善吹筚篥歌</a></li>
<li><a href="#section-184"><span class="toc-section-number">35.6</span> 古从军行</a></li>
<li><a href="#section-185"><span class="toc-section-number">35.7</span> 送魏万之京</a></li>
</ul></li>
<li><a href="#section-186"><span class="toc-section-number">36</span> 李频</a><ul>
<li><a href="#section-187"><span class="toc-section-number">36.1</span> 渡汉江</a></li>
</ul></li>
<li><a href="#section-188"><span class="toc-section-number">37</span> 杜审言</a><ul>
<li><a href="#section-189"><span class="toc-section-number">37.1</span> 和晋陵陆丞相早春游望</a></li>
</ul></li>
<li><a href="#section-190"><span class="toc-section-number">38</span> 杜牧</a><ul>
<li><a href="#section-191"><span class="toc-section-number">38.1</span> 旅宿</a></li>
<li><a href="#section-192"><span class="toc-section-number">38.2</span> 将赴吴兴登乐游原</a></li>
<li><a href="#section-193"><span class="toc-section-number">38.3</span> 赤壁</a></li>
<li><a href="#section-194"><span class="toc-section-number">38.4</span> 泊秦淮</a></li>
<li><a href="#section-195"><span class="toc-section-number">38.5</span> 寄扬州韩绰判官</a></li>
<li><a href="#section-196"><span class="toc-section-number">38.6</span> 遣怀</a></li>
<li><a href="#section-197"><span class="toc-section-number">38.7</span> 秋夕</a></li>
<li><a href="#section-198"><span class="toc-section-number">38.8</span> 赠别・其一</a></li>
<li><a href="#section-199"><span class="toc-section-number">38.9</span> 赠别・其二</a></li>
<li><a href="#section-200"><span class="toc-section-number">38.10</span> 金谷园</a></li>
</ul></li>
<li><a href="#section-201"><span class="toc-section-number">39</span> 杜甫</a><ul>
<li><a href="#section-202"><span class="toc-section-number">39.1</span> 梦李白・其二</a></li>
<li><a href="#section-203"><span class="toc-section-number">39.2</span> 望岳</a></li>
<li><a href="#section-204"><span class="toc-section-number">39.3</span> 赠卫八处士</a></li>
<li><a href="#section-205"><span class="toc-section-number">39.4</span> 佳人</a></li>
<li><a href="#section-206"><span class="toc-section-number">39.5</span> 梦李白・其一</a></li>
<li><a href="#section-207"><span class="toc-section-number">39.6</span> 韦讽录事宅观曹将军画马图</a></li>
<li><a href="#section-208"><span class="toc-section-number">39.7</span> 丹青引赠曹霸将军</a></li>
<li><a href="#section-209"><span class="toc-section-number">39.8</span> 寄韩谏议</a></li>
<li><a href="#section-210"><span class="toc-section-number">39.9</span> 古柏行</a></li>
<li><a href="#section-211"><span class="toc-section-number">39.10</span> 观公孙大娘弟子舞剑器行・并序</a></li>
<li><a href="#section-212"><span class="toc-section-number">39.11</span> 剑器行。</a></li>
<li><a href="#section-213"><span class="toc-section-number">39.12</span> 兵车行</a></li>
<li><a href="#section-214"><span class="toc-section-number">39.13</span> 丽人行</a></li>
<li><a href="#section-215"><span class="toc-section-number">39.14</span> 哀江头</a></li>
<li><a href="#section-216"><span class="toc-section-number">39.15</span> 哀王孙</a></li>
<li><a href="#section-217"><span class="toc-section-number">39.16</span> 春望</a></li>
<li><a href="#section-218"><span class="toc-section-number">39.17</span> 月夜</a></li>
<li><a href="#section-219"><span class="toc-section-number">39.18</span> 春宿左省</a></li>
<li><a href="#section-220"><span class="toc-section-number">39.19</span> 至德二载,甫自京金光门出,间道归凤翔,乾元初从左拾遗移华州掾,与亲故别,因出此门,有悲往事</a></li>
<li><a href="#section-221"><span class="toc-section-number">39.20</span> 月夜忆舍弟</a></li>
<li><a href="#section-222"><span class="toc-section-number">39.21</span> 天末怀李白</a></li>
<li><a href="#section-223"><span class="toc-section-number">39.22</span> 奉济驿重送严公四韵</a></li>
<li><a href="#section-224"><span class="toc-section-number">39.23</span> 别房太尉墓</a></li>
<li><a href="#section-225"><span class="toc-section-number">39.24</span> 旅夜书怀</a></li>
<li><a href="#section-226"><span class="toc-section-number">39.25</span> 登岳阳楼</a></li>
<li><a href="#section-227"><span class="toc-section-number">39.26</span> 蜀相</a></li>
<li><a href="#section-228"><span class="toc-section-number">39.27</span> 客至</a></li>
<li><a href="#section-229"><span class="toc-section-number">39.28</span> 野望</a></li>
<li><a href="#section-230"><span class="toc-section-number">39.29</span> 闻官军收河南河北</a></li>
<li><a href="#section-231"><span class="toc-section-number">39.30</span> 登高</a></li>
<li><a href="#section-232"><span class="toc-section-number">39.31</span> 登楼</a></li>
<li><a href="#section-233"><span class="toc-section-number">39.32</span> 宿府</a></li>
<li><a href="#section-234"><span class="toc-section-number">39.33</span> 阁夜</a></li>
<li><a href="#section-235"><span class="toc-section-number">39.34</span> 咏怀古迹・其一</a></li>
<li><a href="#section-236"><span class="toc-section-number">39.35</span> 咏怀古迹・其二</a></li>
<li><a href="#section-237"><span class="toc-section-number">39.36</span> 咏怀古迹・其三</a></li>
<li><a href="#section-238"><span class="toc-section-number">39.37</span> 咏怀古迹・其四</a></li>
<li><a href="#section-239"><span class="toc-section-number">39.38</span> 咏怀古迹・其五</a></li>
<li><a href="#section-240"><span class="toc-section-number">39.39</span> 八阵图</a></li>
<li><a href="#section-241"><span class="toc-section-number">39.40</span> 江南逢李龟年</a></li>
</ul></li>
<li><a href="#section-242"><span class="toc-section-number">40</span> 杜秋娘</a><ul>
<li><a href="#section-243"><span class="toc-section-number">40.1</span> 金缕衣</a></li>
</ul></li>
<li><a href="#section-244"><span class="toc-section-number">41</span> 杜荀鹤</a><ul>
<li><a href="#section-245"><span class="toc-section-number">41.1</span> 春宫怨</a></li>
</ul></li>
<li><a href="#section-246"><span class="toc-section-number">42</span> 柳中庸</a><ul>
<li><a href="#section-247"><span class="toc-section-number">42.1</span> 征人怨</a></li>
</ul></li>
<li><a href="#section-248"><span class="toc-section-number">43</span> 柳宗元</a><ul>
<li><a href="#section-249"><span class="toc-section-number">43.1</span> 晨诣超师院读禅经</a></li>
<li><a href="#section-250"><span class="toc-section-number">43.2</span> 溪居</a></li>
<li><a href="#section-251"><span class="toc-section-number">43.3</span> 渔翁</a></li>
<li><a href="#section-252"><span class="toc-section-number">43.4</span> 登柳州城楼寄漳汀封连四州刺史</a></li>
<li><a href="#section-253"><span class="toc-section-number">43.5</span> 江雪</a></li>
</ul></li>
<li><a href="#section-254"><span class="toc-section-number">44</span> 沈佺期</a><ul>
<li><a href="#section-255"><span class="toc-section-number">44.1</span> 杂诗</a></li>
</ul></li>
<li><a href="#section-256"><span class="toc-section-number">45</span> 沈全期</a><ul>
<li><a href="#section-257"><span class="toc-section-number">45.1</span> 古意呈补阙乔知之</a></li>
</ul></li>
<li><a href="#section-258"><span class="toc-section-number">46</span> 温庭筠</a><ul>
<li><a href="#section-259"><span class="toc-section-number">46.1</span> 送人东游</a></li>
<li><a href="#section-260"><span class="toc-section-number">46.2</span> 利州南渡</a></li>
<li><a href="#section-261"><span class="toc-section-number">46.3</span> 苏武庙</a></li>
<li><a href="#section-262"><span class="toc-section-number">46.4</span> 瑶瑟怨</a></li>
</ul></li>
<li><a href="#section-263"><span class="toc-section-number">47</span> 王之涣</a><ul>
<li><a href="#section-264"><span class="toc-section-number">47.1</span> 登鹳雀楼</a></li>
<li><a href="#section-265"><span class="toc-section-number">47.2</span> 出塞</a></li>
</ul></li>
<li><a href="#section-266"><span class="toc-section-number">48</span> 王勃</a><ul>
<li><a href="#section-267"><span class="toc-section-number">48.1</span> 送杜少府之任蜀州</a></li>
</ul></li>
<li><a href="#section-268"><span class="toc-section-number">49</span> 王建</a><ul>
<li><a href="#section-269"><span class="toc-section-number">49.1</span> 新嫁娘</a></li>
</ul></li>
<li><a href="#section-270"><span class="toc-section-number">50</span> 王昌龄</a><ul>
<li><a href="#section-271"><span class="toc-section-number">50.1</span> 同从弟南斋玩月忆山阴崔少府</a></li>
<li><a href="#section-272"><span class="toc-section-number">50.2</span> 塞下曲・其一</a></li>
<li><a href="#section-273"><span class="toc-section-number">50.3</span> 塞下曲・其二</a></li>
<li><a href="#section-274"><span class="toc-section-number">50.4</span> 芙蓉楼送辛渐</a></li>
<li><a href="#section-275"><span class="toc-section-number">50.5</span> 闺怨</a></li>
<li><a href="#section-276"><span class="toc-section-number">50.6</span> 春宫曲</a></li>
<li><a href="#section-277"><span class="toc-section-number">50.7</span> 长信怨</a></li>
<li><a href="#section-278"><span class="toc-section-number">50.8</span> 出塞</a></li>
</ul></li>
<li><a href="#section-279"><span class="toc-section-number">51</span> 王湾</a><ul>
<li><a href="#section-280"><span class="toc-section-number">51.1</span> 次北固山下</a></li>
</ul></li>
<li><a href="#section-281"><span class="toc-section-number">52</span> 王维</a><ul>
<li><a href="#section-282"><span class="toc-section-number">52.1</span> 送綦毋潜落第还乡</a></li>
<li><a href="#section-283"><span class="toc-section-number">52.2</span> 送别</a></li>
<li><a href="#section-284"><span class="toc-section-number">52.3</span> 青溪</a></li>
<li><a href="#section-285"><span class="toc-section-number">52.4</span> 渭川田家</a></li>
<li><a href="#section-286"><span class="toc-section-number">52.5</span> 西施咏</a></li>
<li><a href="#section-287"><span class="toc-section-number">52.6</span> 洛阳女儿行</a></li>
<li><a href="#section-288"><span class="toc-section-number">52.7</span> 老将行</a></li>
<li><a href="#section-289"><span class="toc-section-number">52.8</span> 桃源行</a></li>
<li><a href="#section-290"><span class="toc-section-number">52.9</span> 辋川闲居赠裴秀才迪</a></li>
<li><a href="#section-291"><span class="toc-section-number">52.10</span> 山居秋暝</a></li>
<li><a href="#section-292"><span class="toc-section-number">52.11</span> 归嵩山作</a></li>
<li><a href="#section-293"><span class="toc-section-number">52.12</span> 终南山</a></li>
<li><a href="#section-294"><span class="toc-section-number">52.13</span> 酬张少府</a></li>
<li><a href="#section-295"><span class="toc-section-number">52.14</span> 过香积寺</a></li>
<li><a href="#section-296"><span class="toc-section-number">52.15</span> 送梓州李使君</a></li>
<li><a href="#section-297"><span class="toc-section-number">52.16</span> 汉江临泛</a></li>
<li><a href="#section-298"><span class="toc-section-number">52.17</span> 终南别业</a></li>
<li><a href="#section-299"><span class="toc-section-number">52.18</span> 奉和圣制从蓬莱向兴庆阁道中留春雨中春望之作应制</a></li>
<li><a href="#section-300"><span class="toc-section-number">52.19</span> 积雨辋川庄作</a></li>
<li><a href="#section-301"><span class="toc-section-number">52.20</span> 赠郭给事</a></li>
<li><a href="#section-302"><span class="toc-section-number">52.21</span> 和贾至舍人早朝大明宫之作</a></li>
<li><a href="#section-303"><span class="toc-section-number">52.22</span> 鹿柴</a></li>
<li><a href="#section-304"><span class="toc-section-number">52.23</span> 竹里馆</a></li>
<li><a href="#section-305"><span class="toc-section-number">52.24</span> 送别</a></li>
<li><a href="#section-306"><span class="toc-section-number">52.25</span> 相思</a></li>
<li><a href="#section-307"><span class="toc-section-number">52.26</span> 杂诗</a></li>
<li><a href="#section-308"><span class="toc-section-number">52.27</span> 九月九日忆山东兄弟</a></li>
<li><a href="#section-309"><span class="toc-section-number">52.28</span> 渭城曲</a></li>
<li><a href="#section-310"><span class="toc-section-number">52.29</span> 秋夜曲</a></li>
</ul></li>
<li><a href="#section-311"><span class="toc-section-number">53</span> 王翰</a><ul>
<li><a href="#section-312"><span class="toc-section-number">53.1</span> 凉州词</a></li>
</ul></li>
<li><a href="#section-313"><span class="toc-section-number">54</span> 白居易</a><ul>
<li><a href="#section-314"><span class="toc-section-number">54.1</span> 长恨歌</a></li>
<li><a href="#section-315"><span class="toc-section-number">54.2</span> 琵琶行・并序</a></li>
<li><a href="#section-316"><span class="toc-section-number">54.3</span> 琵琶行。</a></li>
<li><a href="#section-317"><span class="toc-section-number">54.4</span> 草</a></li>
<li><a href="#section-318"><span class="toc-section-number">54.5</span> 自河南经乱,关内阻饥,兄弟离散,各在一处.因望月有感,聊书所怀,寄上浮梁大兄,于潜七兄,乌江十五兄,兼示符离及下邽弟妹</a></li>
<li><a href="#section-319"><span class="toc-section-number">54.6</span> 问刘十九</a></li>
<li><a href="#section-320"><span class="toc-section-number">54.7</span> 后宫词</a></li>
</ul></li>
<li><a href="#section-321"><span class="toc-section-number">55</span> 皇甫冉</a><ul>
<li><a href="#section-322"><span class="toc-section-number">55.1</span> 春思</a></li>
</ul></li>
<li><a href="#section-323"><span class="toc-section-number">56</span> 祖咏</a><ul>
<li><a href="#section-324"><span class="toc-section-number">56.1</span> 望蓟门</a></li>
<li><a href="#section-325"><span class="toc-section-number">56.2</span> 终南望余雪</a></li>
</ul></li>
<li><a href="#section-326"><span class="toc-section-number">57</span> 秦韬玉</a><ul>
<li><a href="#section-327"><span class="toc-section-number">57.1</span> 贫女</a></li>
</ul></li>
<li><a href="#section-328"><span class="toc-section-number">58</span> 綦毋潜</a><ul>
<li><a href="#section-329"><span class="toc-section-number">58.1</span> 春泛若耶溪</a></li>
</ul></li>
<li><a href="#section-330"><span class="toc-section-number">59</span> 薛逢</a><ul>
<li><a href="#section-331"><span class="toc-section-number">59.1</span> 宫词</a></li>
</ul></li>
<li><a href="#section-332"><span class="toc-section-number">60</span> 裴迪</a><ul>
<li><a href="#section-333"><span class="toc-section-number">60.1</span> 送崔九</a></li>
</ul></li>
<li><a href="#section-334"><span class="toc-section-number">61</span> 西鄙人</a><ul>
<li><a href="#section-335"><span class="toc-section-number">61.1</span> 哥舒歌</a></li>
</ul></li>
<li><a href="#section-336"><span class="toc-section-number">62</span> 许浑</a><ul>
<li><a href="#section-337"><span class="toc-section-number">62.1</span> 秋日赴阙题潼关驿楼</a></li>
<li><a href="#section-338"><span class="toc-section-number">62.2</span> 早秋</a></li>
</ul></li>
<li><a href="#section-339"><span class="toc-section-number">63</span> 贺知章</a><ul>
<li><a href="#section-340"><span class="toc-section-number">63.1</span> 回乡偶书</a></li>
</ul></li>
<li><a href="#section-341"><span class="toc-section-number">64</span> 贾岛</a><ul>
<li><a href="#section-342"><span class="toc-section-number">64.1</span> 寻隐者不遇</a></li>
</ul></li>
<li><a href="#section-343"><span class="toc-section-number">65</span> 邱为</a><ul>
<li><a href="#section-344"><span class="toc-section-number">65.1</span> 寻西山隐者不遇</a></li>
</ul></li>
<li><a href="#section-345"><span class="toc-section-number">66</span> 郑畋</a><ul>
<li><a href="#section-346"><span class="toc-section-number">66.1</span> 马嵬坡</a></li>
</ul></li>
<li><a href="#section-347"><span class="toc-section-number">67</span> 金昌绪</a><ul>
<li><a href="#section-348"><span class="toc-section-number">67.1</span> 春怨</a></li>
</ul></li>
<li><a href="#section-349"><span class="toc-section-number">68</span> 钱起</a><ul>
<li><a href="#section-350"><span class="toc-section-number">68.1</span> 送僧归日本</a></li>
<li><a href="#section-351"><span class="toc-section-number">68.2</span> 谷口书斋寄杨补阙</a></li>
<li><a href="#section-352"><span class="toc-section-number">68.3</span> 赠阙下裴舍人</a></li>
</ul></li>
<li><a href="#section-353"><span class="toc-section-number">69</span> 陈子昂</a><ul>
<li><a href="#section-354"><span class="toc-section-number">69.1</span> 登幽州台歌</a></li>
</ul></li>
<li><a href="#section-355"><span class="toc-section-number">70</span> 陈陶</a><ul>
<li><a href="#section-356"><span class="toc-section-number">70.1</span> 陇西行</a></li>
</ul></li>
<li><a href="#section-357"><span class="toc-section-number">71</span> 韦庄</a><ul>
<li><a href="#section-358"><span class="toc-section-number">71.1</span> 章台夜思</a></li>
<li><a href="#section-359"><span class="toc-section-number">71.2</span> 金陵图</a></li>
</ul></li>
<li><a href="#section-360"><span class="toc-section-number">72</span> 韦应物</a><ul>
<li><a href="#section-361"><span class="toc-section-number">72.1</span> 郡斋雨中与诸文士燕集</a></li>
<li><a href="#section-362"><span class="toc-section-number">72.2</span> 初发扬子寄元大校书</a></li>
<li><a href="#section-363"><span class="toc-section-number">72.3</span> 寄全椒山中道士</a></li>
<li><a href="#section-364"><span class="toc-section-number">72.4</span> 长安遇冯著</a></li>
<li><a href="#section-365"><span class="toc-section-number">72.5</span> 夕次盱眙县</a></li>
<li><a href="#section-366"><span class="toc-section-number">72.6</span> 东郊</a></li>
<li><a href="#section-367"><span class="toc-section-number">72.7</span> 送杨氏女</a></li>
<li><a href="#section-368"><span class="toc-section-number">72.8</span> 淮上喜会梁川故人</a></li>
<li><a href="#section-369"><span class="toc-section-number">72.9</span> 赋得暮雨送李胄</a></li>
<li><a href="#section-370"><span class="toc-section-number">72.10</span> 寄李儋元锡</a></li>
<li><a href="#section-371"><span class="toc-section-number">72.11</span> 秋夜寄邱员外</a></li>
<li><a href="#section-372"><span class="toc-section-number">72.12</span> 滁州西涧</a></li>
</ul></li>
<li><a href="#section-373"><span class="toc-section-number">73</span> 韩愈</a><ul>
<li><a href="#section-374"><span class="toc-section-number">73.1</span> 山石</a></li>
<li><a href="#section-375"><span class="toc-section-number">73.2</span> 八月十五夜赠张功曹</a></li>
<li><a href="#section-376"><span class="toc-section-number">73.3</span> 谒衡岳庙遂宿岳寺题门楼</a></li>
<li><a href="#section-377"><span class="toc-section-number">73.4</span> 石鼓歌</a></li>
</ul></li>
<li><a href="#section-378"><span class="toc-section-number">74</span> 韩翃</a><ul>
<li><a href="#section-379"><span class="toc-section-number">74.1</span> 酬程延秋夜即事见赠</a></li>
<li><a href="#section-380"><span class="toc-section-number">74.2</span> 同题仙游观</a></li>
</ul></li>
<li><a href="#section-381"><span class="toc-section-number">75</span> 韩翎</a><ul>
<li><a href="#section-382"><span class="toc-section-number">75.1</span> 寒食</a></li>
<li><a href="#section-383"><span class="toc-section-number">75.2</span> 已凉</a></li>
</ul></li>
<li><a href="#section-384"><span class="toc-section-number">76</span> 顾况</a><ul>
<li><a href="#section-385"><span class="toc-section-number">76.1</span> 宫词</a></li>
</ul></li>
<li><a href="#section-386"><span class="toc-section-number">77</span> 马戴</a><ul>
<li><a href="#section-387"><span class="toc-section-number">77.1</span> 灞上秋居</a></li>
<li><a href="#section-388"><span class="toc-section-number">77.2</span> 楚江怀古</a></li>
</ul></li>
<li><a href="#section-389"><span class="toc-section-number">78</span> 骆宾王</a><ul>
<li><a href="#section-390"><span class="toc-section-number">78.1</span> 在狱咏蝉・并序</a></li>
</ul></li>
<li><a href="#section-391"><span class="toc-section-number">79</span> 高适</a><ul>
<li><a href="#section-392"><span class="toc-section-number">79.1</span> 燕歌行・并序</a></li>
<li><a href="#section-393"><span class="toc-section-number">79.2</span> 送李少府贬峡中王少府贬长沙</a></li>
</ul></li>
</ul>
</div>
</div>

<div id="section" class="section level1">
<h1><span class="header-section-number">1</span> 僧皎然</h1>
<div id="section-1" class="section level2">
<h2><span class="header-section-number">1.1</span> 寻陆鸿渐不遇</h2>
<p>移家虽带郭，野径入桑麻。</p>
<p>近种篱边菊，秋来未著花。</p>
<p>扣门无犬吠，欲去问西家。</p>
<p>报道山中去，归来每日斜。</p>
</div>
</div>
<div id="section-2" class="section level1">
<h1><span class="header-section-number">2</span> 元稹</h1>
<div id="section-3" class="section level2">
<h2><span class="header-section-number">2.1</span> 遣悲怀・其一</h2>
<p>谢公最小偏怜女，自嫁黔娄百事乖。</p>
<p>顾我无衣搜荩箧，泥他沽酒拔金钗。</p>
<p>野蔬充膳甘长藿，落叶添薪仰古槐。</p>
<p>今日俸钱过十万，与君营奠复营斋。</p>
</div>
<div id="section-4" class="section level2">
<h2><span class="header-section-number">2.2</span> 遣悲怀・其二</h2>
<p>昔日戏言身后事，今朝都到眼前来。</p>
<p>衣裳已施行看尽，针线犹存未忍开。</p>
<p>尚想旧情怜婢仆，也曾因梦送钱财。</p>
<p>诚知此恨人人有，贫贱夫妻百事哀。</p>
</div>
<div id="section-5" class="section level2">
<h2><span class="header-section-number">2.3</span> 遣悲怀・其三</h2>
<p>闲坐悲君亦自悲，百年多是几多时。</p>
<p>邓攸无子寻知命，潘岳悼亡犹费词。</p>
<p>同穴窅冥何所望，他生缘会更难期。</p>
<p>惟将终夜常开眼，报答平生未展眉。</p>
</div>
<div id="section-6" class="section level2">
<h2><span class="header-section-number">2.4</span> 行宫</h2>
<p>寥落古行宫，宫花寂寞红。</p>
<p>白头宫女在，闲坐说玄宗。</p>
</div>
</div>
<div id="section-7" class="section level1">
<h1><span class="header-section-number">3</span> 元结</h1>
<div id="section-8" class="section level2">
<h2><span class="header-section-number">3.1</span> 贼退示官吏・并序</h2>
<p>癸卯岁西原贼入道州，焚烧杀掠，几尽而去。</p>
<p>明年，贼又攻永州破邵，不犯此州边鄙而退。</p>
<p>岂力能制敌欤？盖蒙其伤怜而已。</p>
<p>诸使何为忍苦征敛，故作诗一篇以示官吏。</p>
<p>昔岁逢太平，山林二十年。</p>
<p>泉源在庭户，洞壑当门前。</p>
<p>井税有常期，日晏犹得眠。</p>
<p>忽然遭世变，数岁亲戎旃。</p>
<p>今来典斯郡，山夷又纷然。</p>
<p>城小贼不屠，人贫伤可怜。</p>
<p>是以陷邻境，此州独见全。</p>
<p>使臣将王命，岂不如贼焉。</p>
<p>令彼征敛者，迫之如火煎。</p>
<p>谁能绝人命，以作时世贤。</p>
<p>思欲委符节，引竿自刺船。</p>
<p>将家就鱼麦，归老江湖边。</p>
</div>
<div id="section-9" class="section level2">
<h2><span class="header-section-number">3.2</span> 石鱼湖上醉歌・并序</h2>
<p>漫叟以公田米酿酒，因休暇则载酒于湖上，时取一醉。</p>
<p>欢醉中，据湖岸引臂向鱼取酒，使舫载之，遍饮坐者。</p>
<p>意疑倚巴丘酌于君山之上，诸子环洞庭而坐，酒舫泛</p>
<p>泛然触波涛而往来者，乃作歌以长之。</p>
<p>石渔湖，似洞庭，夏水欲满君山青。</p>
<p>山为樽，水为沼，酒徒历历坐洲岛。</p>
<p>长风连日作大浪，不能废人运酒舫。</p>
<p>我持长瓢坐巴丘，酌饮四座以散愁。</p>
</div>
</div>
<div id="section-10" class="section level1">
<h1><span class="header-section-number">4</span> 刘方平</h1>
<div id="section-11" class="section level2">
<h2><span class="header-section-number">4.1</span> 月夜</h2>
<p>更深月色半人家，北斗阑干南斗斜。</p>
<p>今夜偏知春气暖，虫声新透绿窗纱。</p>
</div>
<div id="section-12" class="section level2">
<h2><span class="header-section-number">4.2</span> 春怨</h2>
<p>纱窗日落渐黄昏，金屋无人见泪痕。</p>
<p>寂寞空庭春欲晚，梨花满地不开门。</p>
</div>
</div>
<div id="section-13" class="section level1">
<h1><span class="header-section-number">5</span> 刘禹锡</h1>
<div id="section-14" class="section level2">
<h2><span class="header-section-number">5.1</span> 蜀先主庙</h2>
<p>天地英雄气，千秋尚凛然。</p>
<p>势分三足鼎，业复五铢钱。</p>
<p>得相能开国，生儿不象贤。</p>
<p>凄凉蜀故妓，来舞魏宫前。</p>
</div>
<div id="section-15" class="section level2">
<h2><span class="header-section-number">5.2</span> 西塞山怀古</h2>
<p>王浚楼船下益州，金陵王气黯然收。</p>
<p>千寻铁锁沉江底，一片降幡出石头。</p>
<p>人世几回伤往事，山形依旧枕寒流。</p>
<p>从今四海为家日，故垒萧萧芦荻秋。</p>
</div>
<div id="section-16" class="section level2">
<h2><span class="header-section-number">5.3</span> 乌衣巷</h2>
<p>朱雀桥边野草花，乌衣巷口夕阳斜。</p>
<p>旧时王谢堂前燕，飞入寻常百姓家。</p>
</div>
<div id="section-17" class="section level2">
<h2><span class="header-section-number">5.4</span> 春词</h2>
<p>新妆宜面下朱楼，深锁春光一院愁。</p>
<p>行到中庭数花朵，蜻蜓飞上玉搔头。</p>
</div>
</div>
<div id="section-18" class="section level1">
<h1><span class="header-section-number">6</span> 刘脊虚</h1>
<div id="section-19" class="section level2">
<h2><span class="header-section-number">6.1</span> 阙题</h2>
<p>道由白云尽，春与清溪长。</p>
<p>时有落花至，远随流水香。</p>
<p>闲门向山路，深柳读书堂。</p>
<p>幽映每白日，清辉照衣裳。</p>
</div>
</div>
<div id="section-20" class="section level1">
<h1><span class="header-section-number">7</span> 刘长卿</h1>
<div id="section-21" class="section level2">
<h2><span class="header-section-number">7.1</span> 秋日登吴公台上寺远眺</h2>
<p>古台摇落后，秋入望乡心。</p>
<p>野寺来人少，云峰隔水深。</p>
<p>夕阳依旧垒，寒磬满空林。</p>
<p>惆怅南朝事，长江独自今。</p>
</div>
<div id="section-22" class="section level2">
<h2><span class="header-section-number">7.2</span> 送李中丞归汉阳别业</h2>
<p>流落征南将，曾驱十万师。</p>
<p>罢官无旧业，老去恋明时。</p>
<p>独立三边静，轻生一剑知，</p>
<p>茫茫江汉上，日暮欲何之。</p>
</div>
<div id="section-23" class="section level2">
<h2><span class="header-section-number">7.3</span> 饯别王十一南游</h2>
<p>望君烟水阔，浑手泪沾巾。</p>
<p>飞鸟没何处，青山空向人。</p>
<p>长江一帆远，落日五湖春。</p>
<p>谁见汀洲上，相思愁白苹。</p>
</div>
<div id="section-24" class="section level2">
<h2><span class="header-section-number">7.4</span> 寻南溪常山道人隐居</h2>
<p>一路经行处，莓苔见屐痕。</p>
<p>白云依静渚，芳草闭闲门。</p>
<p>过雨看松色，随山到水源。</p>
<p>溪花与禅意，相对亦忘言。</p>
</div>
<div id="section-25" class="section level2">
<h2><span class="header-section-number">7.5</span> 新年作</h2>
<p>乡心新岁切，天畔独潸然。</p>
<p>老至居人下，春归在客先。</p>
<p>岭猿同旦暮，江柳共风烟。</p>
<p>已似长沙傅，从今又几年。</p>
</div>
<div id="section-26" class="section level2">
<h2><span class="header-section-number">7.6</span> 江州重别薛六柳八二员外</h2>
<p>生涯岂料承优诏，世事空知学醉歌。</p>
<p>江上月明胡雁过，淮南木落楚山多。</p>
<p>寄身且喜沧洲近，顾影无如白发何。</p>
<p>今日龙钟人共老，愧君犹遣慎风波。</p>
</div>
<div id="section-27" class="section level2">
<h2><span class="header-section-number">7.7</span> 长沙过贾谊宅</h2>
<p>三年谪宦此栖迟，万古惟留楚客悲。</p>
<p>秋草独寻人去后，寒林空见日斜时。</p>
<p>汉文有道恩犹薄，湘水无情吊岂知。</p>
<p>寂寂江山摇落处，怜君何事到天涯。</p>
</div>
<div id="section-28" class="section level2">
<h2><span class="header-section-number">7.8</span> 自夏口至鹦鹉洲夕望岳阳寄源中丞</h2>
<p>汀洲无浪复无烟，楚客相思益渺然。</p>
<p>汉口夕阳斜渡鸟，洞庭秋水远连天。</p>
<p>孤城背岭寒吹角，独树临江夜泊船。</p>
<p>贾谊上书忧汉室，长沙谪去古今怜。</p>
</div>
<div id="section-29" class="section level2">
<h2><span class="header-section-number">7.9</span> 送灵澈</h2>
<p>苍苍竹林寺，杳杳钟声晚。</p>
<p>荷笠带斜阳，青山独归远。</p>
</div>
<div id="section-30" class="section level2">
<h2><span class="header-section-number">7.10</span> 弹琴</h2>
<p>泠泠七弦上，静听松风寒。</p>
<p>古调虽自爱，今人多不弹。</p>
</div>
<div id="section-31" class="section level2">
<h2><span class="header-section-number">7.11</span> 送上人</h2>
<p>孤云将野鹤，岂向人间住。</p>
<p>莫买沃洲山，时人已知处。</p>
</div>
</div>
<div id="section-32" class="section level1">
<h1><span class="header-section-number">8</span> 卢伦</h1>
<div id="section-33" class="section level2">
<h2><span class="header-section-number">8.1</span> 送李端</h2>
<p>故关衰草遍，离别正堪悲。</p>
<p>路出寒云外，人归暮雪时。</p>
<p>少孤为客早，多难识君迟。</p>
<p>掩泣空相向，风尘何所期。</p>
</div>
</div>
<div id="section-34" class="section level1">
<h1><span class="header-section-number">9</span> 卢纶</h1>
<div id="section-35" class="section level2">
<h2><span class="header-section-number">9.1</span> 晚次鄂州</h2>
<p>云开远见汉阳城，犹是孤帆一日程。</p>
<p>估客昼眠知浪静，舟人夜语觉潮生。</p>
<p>三湘愁鬓逢秋色，万里归心对月明。</p>
<p>旧业已随征战尽，更堪江上鼓鼙声。</p>
</div>
<div id="section-36" class="section level2">
<h2><span class="header-section-number">9.2</span> 塞下曲・其一</h2>
<p>鹫翎金仆姑，燕尾绣蝥弧。</p>
<p>独立扬新令，千营共一呼。</p>
</div>
<div id="section-37" class="section level2">
<h2><span class="header-section-number">9.3</span> 塞下曲・其二</h2>
<p>林暗草惊风，将军夜引弓。</p>
<p>平明寻白羽，没在石棱中。</p>
</div>
<div id="section-38" class="section level2">
<h2><span class="header-section-number">9.4</span> 塞下曲・其三</h2>
<p>月黑雁飞高，单于夜遁逃。</p>
<p>欲将轻骑逐，大雪满弓刀。</p>
</div>
<div id="section-39" class="section level2">
<h2><span class="header-section-number">9.5</span> 塞下曲・其四</h2>
<p>野幕蔽琼筵，羌戎贺劳旋。</p>
<p>醉和金甲舞。雷鼓动山川。</p>
</div>
</div>
<div id="section-40" class="section level1">
<h1><span class="header-section-number">10</span> 司空曙</h1>
<div id="section-41" class="section level2">
<h2><span class="header-section-number">10.1</span> 云阳馆与韩绅宿别</h2>
<p>故人江海别，几度隔山川。</p>
<p>乍见翻疑梦，相悲各问年。</p>
<p>孤灯寒照雨，深竹暗浮烟。</p>
<p>更有明朝恨，离杯惜共传。</p>
</div>
<div id="section-42" class="section level2">
<h2><span class="header-section-number">10.2</span> 喜见外弟卢纶见宿</h2>
<p>静夜四无邻，荒居旧业贫。</p>
<p>雨中黄叶树，灯下白头人。</p>
<p>以我独沉久，愧君相见频。</p>
<p>平生自有分，况是霍家亲。</p>
</div>
<div id="section-43" class="section level2">
<h2><span class="header-section-number">10.3</span> 贼平后送人北归</h2>
<p>世乱同南去，时清独北还。</p>
<p>他乡生白发，旧国见青山。</p>
<p>晓月过残垒，繁星宿故关。</p>
<p>寒禽与衰草，处处伴愁颜。</p>
</div>
</div>
<div id="section-44" class="section level1">
<h1><span class="header-section-number">11</span> 唐玄宗</h1>
<div id="section-45" class="section level2">
<h2><span class="header-section-number">11.1</span> 经邹鲁祭孔子而叹之</h2>
<p>夫子何为者，栖栖一代中。</p>
<p>地犹鄹氏邑，宅即鲁王宫。</p>
<p>叹凤嗟身否，伤麟怨道穷。</p>
<p>今看两楹奠，当与梦时同。</p>
</div>
</div>
<div id="section-46" class="section level1">
<h1><span class="header-section-number">12</span> 孟浩然</h1>
<div id="section-47" class="section level2">
<h2><span class="header-section-number">12.1</span> 秋登兰山寄张五</h2>
<p>北山白云里，隐者自怡悦。</p>
<p>相望始登高，心随雁飞灭。</p>
<p>愁因薄暮起，兴是清秋发。</p>
<p>时见归村人，沙行渡头歇。</p>
<p>天边树若荠，江畔洲如月。</p>
<p>何当载酒来，共醉重阳节。</p>
</div>
<div id="section-48" class="section level2">
<h2><span class="header-section-number">12.2</span> 夏日南亭怀辛大</h2>
<p>山光忽西落，池月渐东上。</p>
<p>散发乘夕凉，开轩卧闲敞。</p>
<p>荷风送香气，竹露滴清响。</p>
<p>欲取鸣琴弹，恨无知音赏。</p>
<p>感此怀故人，中宵劳梦想。</p>
</div>
<div id="section-49" class="section level2">
<h2><span class="header-section-number">12.3</span> 宿业师山房待丁大不至</h2>
<p>夕阳度西岭，群壑倏已暝。</p>
<p>松月生夜凉，风泉满清听。</p>
<p>樵人归尽欲，烟鸟栖初定。</p>
<p>之子期宿来，孤琴候萝径。</p>
</div>
<div id="section-50" class="section level2">
<h2><span class="header-section-number">12.4</span> 夜归鹿门山歌</h2>
<p>山寺钟鸣昼已昏，渔梁渡头争渡喧。</p>
<p>人随沙路向江姑，余亦乘舟归鹿门。</p>
<p>鹿门月照开烟树，忽到庞公栖隐处。</p>
<p>岩扉松径长寂寥，惟有幽人自来去。</p>
</div>
<div id="section-51" class="section level2">
<h2><span class="header-section-number">12.5</span> 望洞庭湖赠张丞相</h2>
<p>八月湖水平，涵虚混太清。</p>
<p>气蒸云梦泽，波撼岳阳城。</p>
<p>欲济无舟楫，端居耻圣明。</p>
<p>坐观垂钓者，徒有羡鱼情。</p>
</div>
<div id="section-52" class="section level2">
<h2><span class="header-section-number">12.6</span> 与诸子登岘山</h2>
<p>人事有代谢，往来成古今。</p>
<p>江山留胜迹，我辈复登临。</p>
<p>水落鱼梁浅，天寒梦泽深。</p>
<p>羊公碑尚在，读罢泪沾巾。</p>
</div>
<div id="section-53" class="section level2">
<h2><span class="header-section-number">12.7</span> 宴梅道士山房</h2>
<p>林卧愁春尽，搴帷见物华。</p>
<p>忽逢青鸟使，邀入赤松家。</p>
<p>金灶初开火，仙桃正发花。</p>
<p>童颜若可驻，何惜醉流霞。</p>
</div>
<div id="section-54" class="section level2">
<h2><span class="header-section-number">12.8</span> 岁暮归南山</h2>
<p>北阙休上书，南山归敝庐。</p>
<p>不才明主弃，多病故人疏。</p>
<p>白发催年老，青阳逼岁除。</p>
<p>永怀愁不寐，松月夜窗虚。</p>
</div>
<div id="section-55" class="section level2">
<h2><span class="header-section-number">12.9</span> 过故人庄</h2>
<p>故人具鸡黍，邀我至田家。</p>
<p>绿树村边合，青山郭外斜。</p>
<p>开轩面场圃，把酒话桑麻。</p>
<p>待到重阳日，还来就菊花。</p>
</div>
<div id="section-56" class="section level2">
<h2><span class="header-section-number">12.10</span> 秦中感秋寄远上人</h2>
<p>一丘常欲卧，三径苦无资。</p>
<p>北土非吾愿，东林怀我师。</p>
<p>黄金燃桂尽，壮志逐年衰。</p>
<p>日夕凉风至，闻蝉但益悲。</p>
</div>
<div id="section-57" class="section level2">
<h2><span class="header-section-number">12.11</span> 宿桐庐江寄广陵旧游</h2>
<p>山暝听猿愁，沧江急夜流。</p>
<p>风鸣两岸叶，月照一孤舟。</p>
<p>建德非吾土，维扬忆旧游。</p>
<p>还将两行泪，遥寄海西头。</p>
</div>
<div id="section-58" class="section level2">
<h2><span class="header-section-number">12.12</span> 留别王维</h2>
<p>寂寂竟何待，朝朝空自归。</p>
<p>欲寻芳草去，惜与故人违。</p>
<p>当路谁相假，知音世所稀。</p>
<p>只应守寂寞，还掩故园扉。</p>
</div>
<div id="section-59" class="section level2">
<h2><span class="header-section-number">12.13</span> 早寒江上有怀</h2>
<p>木落雁南渡，北风江上寒。</p>
<p>我家襄水曲，遥隔楚云端。</p>
<p>乡泪客中尽，孤帆天际看。</p>
<p>迷津欲有问，平海夕漫漫。</p>
</div>
<div id="section-60" class="section level2">
<h2><span class="header-section-number">12.14</span> 宿建德江</h2>
<p>移舟泊烟渚，日暮客愁新。</p>
<p>野旷天低树，江清月近人。</p>
</div>
<div id="section-61" class="section level2">
<h2><span class="header-section-number">12.15</span> 春晓</h2>
<p>春眠不觉晓，处处闻啼鸟。</p>
<p>夜来风雨声，花落知多少。</p>
</div>
</div>
<div id="section-62" class="section level1">
<h1><span class="header-section-number">13</span> 孟郊</h1>
<div id="section-63" class="section level2">
<h2><span class="header-section-number">13.1</span> 列女操</h2>
<p>梧桐相待老，鸳鸯会双死。</p>
<p>贞妇贵殉夫，舍生亦如此。</p>
<p>波澜誓不起，妾心井中水。</p>
</div>
<div id="section-64" class="section level2">
<h2><span class="header-section-number">13.2</span> 游子吟</h2>
<p>慈母手中线，游子身上衣。</p>
<p>临行密密缝，意恐迟迟归。</p>
<p>谁言寸草心，报得三春晖。</p>
</div>
</div>
<div id="section-65" class="section level1">
<h1><span class="header-section-number">14</span> 宋之问</h1>
<div id="section-66" class="section level2">
<h2><span class="header-section-number">14.1</span> 题大庾岭北驿</h2>
<p>阳月南飞雁，传闻至此回。</p>
<p>我行殊未已，何日复归来。</p>
<p>江静潮初落，林昏瘴不开，</p>
<p>明朝望乡处，应见陇头梅。</p>
</div>
</div>
<div id="section-67" class="section level1">
<h1><span class="header-section-number">15</span> 岑参</h1>
<div id="section-68" class="section level2">
<h2><span class="header-section-number">15.1</span> 与高适薛据登慈恩寺浮图</h2>
<p>塔势如涌出，孤高耸天宫。</p>
<p>登临出世界，蹬道盘虚空。</p>
<p>突兀压神州，峥嵘如鬼工。</p>
<p>四角碍白日，七层摩苍穹。</p>
<p>下窥指高鸟，俯听闻惊风。</p>
<p>连山若波涛，奔凑如朝东。</p>
<p>青槐夹驰道，宫馆何玲珑。</p>
<p>秋色从西来，苍然满关中。</p>
<p>五陵北原上，万古青蒙蒙。</p>
<p>净理了可悟，胜因夙所宗。</p>
<p>誓将挂冠去，觉道资无穷。</p>
</div>
<div id="section-69" class="section level2">
<h2><span class="header-section-number">15.2</span> 走马川行奉送封大夫出师西征</h2>
<p>君不见，</p>
<p>走马川行雪海边，平沙莽莽黄入天。</p>
<p>轮台九月风夜吼，一川碎石大如斗，随风满地石乱走。</p>
<p>匈奴草黄马正肥，金山西见烟尘飞，汉家大将西出师。</p>
<p>将军金甲夜不脱，半夜军行戈相拨，风头如刀面如割。</p>
<p>马毛带雪汗气蒸，五花连钱旋作冰，幕中草檄砚水凝。</p>
<p>虏骑闻之应胆慑，料知短兵不敢接，军师西门伫献捷。</p>
</div>
<div id="section-70" class="section level2">
<h2><span class="header-section-number">15.3</span> 轮台歌奉送封大夫出师西征</h2>
<p>轮台城头夜吹角，轮台城北旄头落。</p>
<p>羽书昨夜过渠黎，单于已在金山西。</p>
<p>戍楼西望烟尘黑，汉兵屯在轮台北。</p>
<p>上将拥旄西出征，平明吹笛大军行。</p>
<p>四边伐鼓雪海涌，三军大呼阴山动。</p>
<p>虏塞兵气连云屯，战场白骨缠草根。</p>
<p>剑河风急云片阔，沙口石冻马蹄脱。</p>
<p>亚相勤王甘苦辛，誓将报主静边尘。</p>
<p>古来青史谁不见，今见功名胜古人。</p>
</div>
<div id="section-71" class="section level2">
<h2><span class="header-section-number">15.4</span> 白雪歌送武判官归京</h2>
<p>北风卷地白草折，胡天八月即飞雪。</p>
<p>忽如一夜春风来，千树万树梨花开。</p>
<p>散入珠帘湿罗幕，狐裘不暖锦衾薄。</p>
<p>将军角弓不得控，都护铁衣冷犹著。</p>
<p>瀚海阑干百丈冰，愁云惨淡万里凝。</p>
<p>中军置酒饮归客，胡琴琵琶与羌笛。</p>
<p>纷纷暮雪下辕门，风掣红旗冻不翻。</p>
<p>轮台东门送君去，去时雪满天山路。</p>
<p>山回路转不见君，雪上空留马行处。</p>
</div>
<div id="section-72" class="section level2">
<h2><span class="header-section-number">15.5</span> 寄左省杜拾遗</h2>
<p>联步趋丹陛，分曹限紫微。</p>
<p>晓随天仗入，暮惹御香归。</p>
<p>白发悲花落，青云羡鸟飞。</p>
<p>圣朝无阙事，自觉谏书稀。</p>
</div>
<div id="section-73" class="section level2">
<h2><span class="header-section-number">15.6</span> 奉和中书舍人贾至早朝大明宫</h2>
<p>鸡鸣紫陌曙光寒，莺啭皇州春色阑。</p>
<p>金阙晓钟开万户，玉阶仙仗拥千官。</p>
<p>花迎剑佩星初落，柳拂旌旗露未干。</p>
<p>独有凤凰池上客，阳春一曲和皆难。</p>
</div>
<div id="section-74" class="section level2">
<h2><span class="header-section-number">15.7</span> 逢入京使</h2>
<p>故园东望路漫漫，双袖龙钟泪不干。</p>
<p>马上相逢无纸笔，凭君传语报平安。</p>
</div>
</div>
<div id="section-75" class="section level1">
<h1><span class="header-section-number">16</span> 崔曙</h1>
<div id="section-76" class="section level2">
<h2><span class="header-section-number">16.1</span> 九月登望仙台呈刘明府容</h2>
<p>汉文皇帝有高台，此日登临曙色开。</p>
<p>三晋云山皆北向，二陵风雨自东来。</p>
<p>关门令尹谁能识，河上仙翁去不回。</p>
<p>且欲近寻彭泽宰，陶然共醉菊花杯。</p>
</div>
</div>
<div id="section-77" class="section level1">
<h1><span class="header-section-number">17</span> 崔涂</h1>
<div id="section-78" class="section level2">
<h2><span class="header-section-number">17.1</span> 除夜有怀</h2>
<p>迢递三巴路，羁危万里身。</p>
<p>乱山残雪夜，孤烛异乡人。</p>
<p>渐与骨肉远，转于僮仆亲。</p>
<p>那堪正漂泊，明日岁华新。</p>
</div>
<div id="section-79" class="section level2">
<h2><span class="header-section-number">17.2</span> 孤雁</h2>
<p>几行归塞尽，念尔独何之。</p>
<p>暮雨相呼失，寒塘欲下迟。</p>
<p>渚云低暗度，关月冷相随。</p>
<p>未必逢矰缴，孤飞自可疑。</p>
</div>
</div>
<div id="section-80" class="section level1">
<h1><span class="header-section-number">18</span> 崔颢</h1>
<div id="section-81" class="section level2">
<h2><span class="header-section-number">18.1</span> 黄鹤楼</h2>
<p>昔人已乘黄鹤去，此地空余黄鹤楼。</p>
<p>黄鹤一去不复返，白云千载空悠悠。</p>
<p>晴川历历汉阳树，芳草萋萋鹦鹉洲。</p>
<p>日暮乡关何处是，烟波江上使人愁。</p>
</div>
<div id="section-82" class="section level2">
<h2><span class="header-section-number">18.2</span> 行经华阴</h2>
<p>岧峣太华俯咸京，天外三峰削不成。</p>
<p>武帝祠前云欲散，仙人掌上雨初晴。</p>
<p>河山北枕秦关险，驿路西连汉畤平。</p>
<p>借问路旁名利客，何如此处学长生。</p>
</div>
<div id="section-83" class="section level2">
<h2><span class="header-section-number">18.3</span> 长干行・其一</h2>
<p>君家何处住，妾住在横塘。</p>
<p>停船暂借问，或恐是同乡。</p>
</div>
<div id="section-84" class="section level2">
<h2><span class="header-section-number">18.4</span> 长干行・其二</h2>
<p>家临九江水，来去九江侧。</p>
<p>同是长干人，生小不相识。</p>
</div>
</div>
<div id="section-85" class="section level1">
<h1><span class="header-section-number">19</span> 常建</h1>
<div id="section-86" class="section level2">
<h2><span class="header-section-number">19.1</span> 宿王昌龄隐居</h2>
<p>清溪深不测，隐处惟孤云。</p>
<p>松际露微月，清光犹为君。</p>
<p>茅亭宿花影，药院滋苔纹。</p>
<p>余亦谢时去，西山鸾鹤群。</p>
</div>
<div id="section-87" class="section level2">
<h2><span class="header-section-number">19.2</span> 破山寺后禅院</h2>
<p>清晨入古寺，初日照高林。</p>
<p>曲径通幽处，禅房花木深。</p>
<p>山光悦鸟性，潭影空人心。</p>
<p>万籁此俱寂，惟闻钟磬音。</p>
</div>
</div>
<div id="section-88" class="section level1">
<h1><span class="header-section-number">20</span> 张乔</h1>
<div id="section-89" class="section level2">
<h2><span class="header-section-number">20.1</span> 书边事</h2>
<p>调角断清秋，征人倚戌楼。</p>
<p>春风对青冢，白日落梁州。</p>
<p>大漠无兵阻，穷边有客游。</p>
<p>蕃情似此水，长愿向南流。</p>
</div>
</div>
<div id="section-90" class="section level1">
<h1><span class="header-section-number">21</span> 张九龄</h1>
<div id="section-91" class="section level2">
<h2><span class="header-section-number">21.1</span> 感遇・其一</h2>
<p>兰叶春葳蕤，桂华秋皎洁。</p>
<p>欣欣此生意，自尔为佳节。</p>
<p>谁知林栖者，闻风坐相悦。</p>
<p>草木有本心，何求美人折？</p>
</div>
<div id="section-92" class="section level2">
<h2><span class="header-section-number">21.2</span> 感遇・其二</h2>
<p>江南有丹桔，经冬犹绿林。</p>
<p>岂伊地气暖，自有岁寒心。</p>
<p>可以荐佳客，奈何阻重深。</p>
<p>运命唯所遇，循环不可寻。</p>
<p>徒言树桃李，此木岂无阴。</p>
</div>
<div id="section-93" class="section level2">
<h2><span class="header-section-number">21.3</span> 望月怀远</h2>
<p>海上生明月，天涯共此时。</p>
<p>情人怨遥夜，竟夕起相思。</p>
<p>灭烛怜光满，披衣觉露滋。</p>
<p>不堪盈手赠，还寝梦佳期。</p>
</div>
</div>
<div id="section-94" class="section level1">
<h1><span class="header-section-number">22</span> 张旭</h1>
<div id="section-95" class="section level2">
<h2><span class="header-section-number">22.1</span> 桃花溪</h2>
<p>隐隐飞桥隔野烟，石矾西畔问渔船。</p>
<p>桃花尽日随流水，洞在清溪何处边。</p>
</div>
</div>
<div id="section-96" class="section level1">
<h1><span class="header-section-number">23</span> 张泌</h1>
<div id="section-97" class="section level2">
<h2><span class="header-section-number">23.1</span> 寄人</h2>
<p>别梦依依到谢家，小廊回合曲阑斜。</p>
<p>多情只有春庭月，犹为离人照落花。</p>
</div>
</div>
<div id="section-98" class="section level1">
<h1><span class="header-section-number">24</span> 张祜</h1>
<div id="section-99" class="section level2">
<h2><span class="header-section-number">24.1</span> 何满子</h2>
<p>故国三千里，深宫二十年。</p>
<p>一声何满子，双泪落君前。</p>
</div>
<div id="section-100" class="section level2">
<h2><span class="header-section-number">24.2</span> 赠内人</h2>
<p>禁门宫树月痕过，媚眼惟看宿鹭巢。</p>
<p>斜拔玉钗灯影畔，剔开红焰救飞蛾。</p>
</div>
<div id="section-101" class="section level2">
<h2><span class="header-section-number">24.3</span> 集灵台・其一</h2>
<p>日光斜照集灵台，红树花迎晓露开。</p>
<p>昨夜上皇新授箓，太真含笑入帘来。</p>
</div>
<div id="section-102" class="section level2">
<h2><span class="header-section-number">24.4</span> 集灵台・其二</h2>
<p>虢国夫人承主恩，平明骑马入宫门。</p>
<p>却嫌脂粉污颜色，淡扫峨眉朝至尊。</p>
</div>
<div id="section-103" class="section level2">
<h2><span class="header-section-number">24.5</span> 题金陵渡</h2>
<p>金陵津渡小山楼，一宿行人自可愁。</p>
<p>潮落夜江斜月里，两三星火是瓜州。</p>
</div>
</div>
<div id="section-104" class="section level1">
<h1><span class="header-section-number">25</span> 张继</h1>
<div id="section-105" class="section level2">
<h2><span class="header-section-number">25.1</span> 枫桥夜泊</h2>
<p>月落乌啼霜满天，江枫渔火对愁眠。</p>
<p>姑苏城外寒山寺，夜半钟声到客船。</p>
</div>
</div>
<div id="section-106" class="section level1">
<h1><span class="header-section-number">26</span> 张藉</h1>
<div id="section-107" class="section level2">
<h2><span class="header-section-number">26.1</span> 没蕃故人</h2>
<p>前年戌月支，城下没全师。</p>
<p>蕃汉断消息，死生长别离。</p>
<p>无人收废帐，归马识残旗。</p>
<p>欲祭疑君在，天涯哭此时。</p>
</div>
</div>
<div id="section-108" class="section level1">
<h1><span class="header-section-number">27</span> 戴叔伦</h1>
<div id="section-109" class="section level2">
<h2><span class="header-section-number">27.1</span> 江乡故人偶集客舍</h2>
<p>天秋月又满，城阙夜千重。</p>
<p>还作江南会，翻疑梦里逢。</p>
<p>风枝惊暗鹊，露草覆寒虫。</p>
<p>羁旅长堪醉，相留畏晓钟。</p>
</div>
</div>
<div id="section-110" class="section level1">
<h1><span class="header-section-number">28</span> 无名氏</h1>
<div id="section-111" class="section level2">
<h2><span class="header-section-number">28.1</span> 杂诗</h2>
<p>近寒食雨草萋萋，著麦苗风柳映堤。</p>
<p>等是有家归未得，杜鹃休向耳边啼。</p>
</div>
</div>
<div id="section-112" class="section level1">
<h1><span class="header-section-number">29</span> 朱庆余</h1>
<div id="section-113" class="section level2">
<h2><span class="header-section-number">29.1</span> 宫词</h2>
<p>寂寂花时闭院门，美人相并立琼轩。</p>
<p>含情欲说宫中事，鹦鹉前头不敢言。</p>
</div>
<div id="section-114" class="section level2">
<h2><span class="header-section-number">29.2</span> 近试上张水部</h2>
<p>洞房昨夜停红烛，待晓堂前拜舅姑。</p>
<p>妆罢低声问夫婿，画眉深浅入时无。</p>
</div>
</div>
<div id="section-115" class="section level1">
<h1><span class="header-section-number">30</span> 权德舆</h1>
<div id="section-116" class="section level2">
<h2><span class="header-section-number">30.1</span> 玉台体</h2>
<p>昨夜裙带解，今朝蟢子飞。</p>
<p>铅华不可弃，莫是藁砧归。</p>
</div>
</div>
<div id="section-117" class="section level1">
<h1><span class="header-section-number">31</span> 李商隐</h1>
<div id="section-118" class="section level2">
<h2><span class="header-section-number">31.1</span> 韩碑</h2>
<p>元和天子神武姿，彼何人哉轩与羲。</p>
<p>誓将上雪列圣耻，坐法宫中朝四夷。</p>
<p>淮西有贼五十载，封狼生䝙䝙生罴。</p>
<p>不据山河据平地，长戈利矛日可麾。</p>
<p>帝得圣相相曰度，贼斫不死神扶持。</p>
<p>腰悬相印作都统，阴风惨澹天王旗。</p>
<p>愬武古通作牙爪，仪曹外郎载笔随。</p>
<p>行军司马智且勇，十四万众犹虎貔。</p>
<p>入蔡缚贼献太庙，功无与让恩不訾。</p>
<p>帝曰汝度功第一，汝从事愈宜为辞。</p>
<p>愈拜稽首蹈且舞：金石刻画臣能为。</p>
<p>古者世称大手笔，此事不系于职司。</p>
<p>当仁自古有不让，言讫屡颔天子颐。</p>
<p>公退斋戒坐小阁，濡染大笔何淋漓，</p>
<p>点窜尧典舜典字，涂改清庙生民诗，</p>
<p>文成破体书在纸，清晨再拜铺丹墀，</p>
<p>表曰臣愈昧死上，咏神圣功书之碑，</p>
<p>碑高三丈字如斗，负以灵鳌蟠以螭。</p>
<p>句奇语重喻者少，谗之天子言其私。</p>
<p>长绳百尺拽碑倒，粗砂大石相磨治。</p>
<p>公子斯文若元气，先时已入人肝脾。</p>
<p>汤盘孔鼎有述作，今无其器存其辞。</p>
<p>呜呼圣王及圣相，相与烜赫流淳熙。</p>
<p>公之斯文不示后，曷与三五相攀追。</p>
<p>愿书万本颂万过，口角流沫右手胝。</p>
<p>传之七十有二代，以为封禅玉检明堂基。</p>
</div>
<div id="section-119" class="section level2">
<h2><span class="header-section-number">31.2</span> 蝉</h2>
<p>本以高难饱，徒劳恨费声。</p>
<p>五更疏欲断，一树碧无情。</p>
<p>薄宦梗犹泛，故园芜已平。</p>
<p>烦君最相警，我亦举家清。</p>
</div>
<div id="section-120" class="section level2">
<h2><span class="header-section-number">31.3</span> 风雨</h2>
<p>凄凉宝剑篇，羁泊欲穷年。</p>
<p>黄叶仍风雨，青楼自管弦。</p>
<p>新知遭薄俗，旧好隔良缘。</p>
<p>心断新丰酒，销愁又几千。</p>
</div>
<div id="section-121" class="section level2">
<h2><span class="header-section-number">31.4</span> 落花</h2>
<p>高阁客竟去，小园花乱飞。</p>
<p>参差连曲陌，迢递送斜晖。</p>
<p>肠断未忍扫，眼穿仍欲归。</p>
<p>芳心向春尽，所得是沾衣。</p>
</div>
<div id="section-122" class="section level2">
<h2><span class="header-section-number">31.5</span> 凉思</h2>
<p>客去波平槛，蝉休露满枝。</p>
<p>永怀当此节，倚立自移时。</p>
<p>北斗兼春远，南陵寓使迟。</p>
<p>天涯占梦数，疑误有新知。</p>
</div>
<div id="section-123" class="section level2">
<h2><span class="header-section-number">31.6</span> 北青萝</h2>
<p>残阳西入崦，茅屋访孤僧。</p>
<p>落叶人何在，寒云路几层。</p>
<p>独敲初夜磬，闲倚一枝藤。</p>
<p>世界微尘里，吾宁爱与憎。</p>
</div>
<div id="section-124" class="section level2">
<h2><span class="header-section-number">31.7</span> 锦瑟</h2>
<p>锦瑟无端五十弦，一弦一柱思华年。</p>
<p>庄生晓梦迷蝴蝶，望帝春心托杜鹃。</p>
<p>沧海月明珠有泪，蓝田日暖玉生烟。</p>
<p>此情可待成追忆，只是当时已惘然。</p>
</div>
<div id="section-125" class="section level2">
<h2><span class="header-section-number">31.8</span> 无题</h2>
<p>昨夜星辰昨夜风，画楼西畔桂堂东。</p>
<p>身无彩凤双飞翼，心有灵犀一点通。</p>
<p>隔座送钩春酒暖，分曹射覆蜡灯红。</p>
<p>嗟余听鼓应官去，走马兰台类转蓬。</p>
</div>
<div id="section-126" class="section level2">
<h2><span class="header-section-number">31.9</span> 隋宫</h2>
<p>紫泉宫殿锁烟霞，欲取芜城作帝家。</p>
<p>玉玺不缘归日角，锦帆应是到天涯。</p>
<p>于今腐草无萤火，终古垂杨有暮鸦。</p>
<p>地下若逢陈后主，岂宜重问后庭花。</p>
</div>
<div id="section-127" class="section level2">
<h2><span class="header-section-number">31.10</span> 无题・其一</h2>
<p>来是空言去绝踪，月斜楼上五更钟。</p>
<p>梦为远别啼难唤，书被催成墨未浓。</p>
<p>蜡照半笼金翡翠，麝熏微度绣芙蓉。</p>
<p>刘郎已恨蓬山远，更隔蓬山一万重。</p>
</div>
<div id="section-128" class="section level2">
<h2><span class="header-section-number">31.11</span> 无题・其二</h2>
<p>飒飒东风细雨来，芙蓉塘外有轻雷。</p>
<p>金蟾啮锁烧香入，玉虎牵丝汲井回。</p>
<p>贾氏窥帘韩掾少，宓妃留枕魏王才。</p>
<p>春心莫共花争发，一寸相思一寸灰。</p>
</div>
<div id="section-129" class="section level2">
<h2><span class="header-section-number">31.12</span> 筹笔驿</h2>
<p>猿鸟犹疑畏简书，风云常为护储胥。</p>
<p>徒令上将挥神笔，终见降王走传车。</p>
<p>管乐有才原不忝，关张无命欲何如。</p>
<p>他年锦里经祠庙，梁父吟成恨有余。</p>
</div>
<div id="section-130" class="section level2">
<h2><span class="header-section-number">31.13</span> 无题</h2>
<p>相见时难别亦难，东风无力百花残。</p>
<p>春蚕到死丝方尽，腊炬成灰泪始干。</p>
<p>晓镜但愁云鬓改，夜吟应觉月光寒。</p>
<p>蓬莱此去无多路，青鸟殷勤为探看。</p>
</div>
<div id="section-131" class="section level2">
<h2><span class="header-section-number">31.14</span> 春雨</h2>
<p>怅卧新春白袷衣，白门寥落意多违。</p>
<p>红楼隔雨相望冷，珠箔飘灯独自归。</p>
<p>远路应悲春晼晚，残宵犹得梦依稀。</p>
<p>玉珰缄札何由达，万里云罗一雁飞。</p>
</div>
<div id="section-132" class="section level2">
<h2><span class="header-section-number">31.15</span> 无题・其一</h2>
<p>凤尾香罗薄几重，碧文圆顶夜深缝。</p>
<p>扇裁月魄羞难掩，车走雷声语未通。</p>
<p>曾是寂寥金烬暗，断无消息石榴红。</p>
<p>斑骓只系垂杨岸，何处西南任好风。</p>
</div>
<div id="section-133" class="section level2">
<h2><span class="header-section-number">31.16</span> 无题・其二</h2>
<p>重帏深下莫愁堂，卧后清宵细细长。</p>
<p>神女生涯原是梦，小姑居处本无郎。</p>
<p>风波不信菱枝弱，月露谁教桂叶香。</p>
<p>直道相思了无益，未妨惆怅是清狂。</p>
</div>
<div id="section-134" class="section level2">
<h2><span class="header-section-number">31.17</span> 登乐游原</h2>
<p>向晚意不适，驱车登古原。</p>
<p>夕阳无限好，只是近黄昏。</p>
</div>
<div id="section-135" class="section level2">
<h2><span class="header-section-number">31.18</span> 夜雨寄北</h2>
<p>君问归期未有期，巴山夜雨涨秋池。</p>
<p>何当共剪西窗烛，却话巴山夜雨时。</p>
</div>
<div id="section-136" class="section level2">
<h2><span class="header-section-number">31.19</span> 寄令狐郎中</h2>
<p>嵩云秦树久离居，双鲤迢迢一纸书。</p>
<p>休问梁园旧宾客，茂陵秋雨病相如。</p>
</div>
<div id="section-137" class="section level2">
<h2><span class="header-section-number">31.20</span> 为有</h2>
<p>为有云屏无限娇，凤城寒尽怕春宵。</p>
<p>无端嫁得金龟婿，辜负香衾事早朝。</p>
</div>
<div id="section-138" class="section level2">
<h2><span class="header-section-number">31.21</span> 隋宫</h2>
<p>乘兴南游不戒严，九重谁省谏书函。</p>
<p>春风举国裁宫锦，半作障泥半作帆。</p>
</div>
<div id="section-139" class="section level2">
<h2><span class="header-section-number">31.22</span> 瑶池</h2>
<p>瑶池阿母绮窗开，黄竹歌声动地哀。</p>
<p>八骏日行三万里，穆王何事不重来。</p>
</div>
<div id="section-140" class="section level2">
<h2><span class="header-section-number">31.23</span> 嫦娥</h2>
<p>云母屏风烛影深，长河渐落晓星沉。</p>
<p>嫦娥应悔偷灵药，碧海青天夜夜心。</p>
</div>
<div id="section-141" class="section level2">
<h2><span class="header-section-number">31.24</span> 贾生</h2>
<p>宣室求贤访逐臣，贾生才调更无伦。</p>
<p>可怜夜半虚前席，不问苍生问鬼神。</p>
</div>
</div>
<div id="section-142" class="section level1">
<h1><span class="header-section-number">32</span> 李白</h1>
<div id="section-143" class="section level2">
<h2><span class="header-section-number">32.1</span> 下终南山过斛斯山人宿置酒</h2>
<p>暮从碧山下，山月随人归。</p>
<p>却顾所来径，苍苍横翠微。</p>
<p>相携及田家，童稚开荆扉。</p>
<p>绿竹入幽径，青萝拂行衣。</p>
<p>欢言得所憩，美酒聊共挥。</p>
<p>长歌吟松风，曲尽河星稀。</p>
<p>我醉君复乐，陶然共忘机。</p>
</div>
<div id="section-144" class="section level2">
<h2><span class="header-section-number">32.2</span> 月下独酌</h2>
<p>花间一壶酒，独酌无相亲。</p>
<p>举杯邀明月，对影成三人。</p>
<p>月既不解饮，影徒随我身。</p>
<p>暂伴月将影，行乐须及春。</p>
<p>我歌月徘徊，我舞影零乱。</p>
<p>醒时同交欢，醉后各分散。</p>
<p>永结无情游，相期邈云汉。</p>
</div>
<div id="section-145" class="section level2">
<h2><span class="header-section-number">32.3</span> 春思</h2>
<p>燕草如碧丝，秦桑低绿枝。</p>
<p>当君怀归日，是妾断肠时。</p>
<p>春风不相识，何事入罗帏？</p>
</div>
<div id="section-146" class="section level2">
<h2><span class="header-section-number">32.4</span> 关山月</h2>
<p>明月出天山，苍茫云海间。</p>
<p>长风几万里，吹度玉门关。</p>
<p>汉下白登道，胡窥青海湾。</p>
<p>由来征战地，不见有人还。</p>
<p>戍客望边色，思归多苦颜。</p>
<p>高楼当此夜，叹息未应闲。</p>
</div>
<div id="section-147" class="section level2">
<h2><span class="header-section-number">32.5</span> 子夜秋歌</h2>
<p>长安一片月，万户捣衣声。</p>
<p>秋风吹不尽，总是玉关情。</p>
<p>何日平胡虏，良人罢远征。</p>
</div>
<div id="section-148" class="section level2">
<h2><span class="header-section-number">32.6</span> 长干行</h2>
<p>妾发初覆额，折花门前剧。</p>
<p>郎骑竹马来，绕床弄青梅。</p>
<p>同居长干里，两小无嫌猜。</p>
<p>十四为君妇，羞颜未尝开。</p>
<p>低头向暗壁，千唤不一回。</p>
<p>十五始展眉，愿同尘与灰。</p>
<p>常存抱柱信，岂上望夫台。</p>
<p>十六君远行，瞿塘滟预堆。</p>
<p>五月不可触，猿声天上哀。</p>
<p>门前迟行迹，一一生绿苔。</p>
<p>苔深不能扫，落叶秋风早。</p>
<p>八月蝴蝶黄，双飞西园草。</p>
<p>感此伤妾心，坐愁红颜老。</p>
<p>早晚下三巴，预将书报家。</p>
<p>相迎不道远，直至长风沙。</p>
</div>
<div id="section-149" class="section level2">
<h2><span class="header-section-number">32.7</span> 金陵酒肆留别</h2>
<p>风吹柳花满店香，吴姬压酒唤客尝。</p>
<p>金陵子弟来相送，欲行不行各尽觞。</p>
<p>请君试问东流水，别意与之谁短长。</p>
</div>
<div id="section-150" class="section level2">
<h2><span class="header-section-number">32.8</span> 宣州谢朓楼饯别校书叔云</h2>
<p>弃我去者，昨日之日不可留。</p>
<p>乱我心者，今日之日多烦忧。</p>
<p>长风万里送秋雁，对此可以酣高楼。</p>
<p>蓬莱文章建安骨，中间小谢又清发。</p>
<p>俱怀逸兴壮思飞，欲上青天览日月。</p>
<p>抽刀断水水更流，举杯消愁愁更愁。</p>
<p>人生在世不称意，明朝散发弄扁舟。</p>
</div>
<div id="section-151" class="section level2">
<h2><span class="header-section-number">32.9</span> 庐山谣寄卢侍御虚舟</h2>
<p>我本楚狂人，凤歌笑孔丘。</p>
<p>手持绿玉杖，朝别黄鹤楼。</p>
<p>五岳寻仙不辞远，一生好入名山游。</p>
<p>庐山秀出南斗傍，屏风九叠云锦张，</p>
<p>影落明湖青黛光，金阙前开二峰长，</p>
<p>银河倒挂三石梁，香炉瀑布遥相望，</p>
<p>回崖沓嶂凌苍苍。</p>
<p>翠影红霞映朝日，鸟飞不到吴天长。</p>
<p>登高壮观天地间，大江茫茫去不还。</p>
<p>黄云万里动风色，白波九道流雪山。</p>
<p>好为庐山谣，兴因庐山发。</p>
<p>闲窥石镜清我心，谢公行处苍苔没。</p>
<p>早服还丹无世情，琴心三叠道初成。</p>
<p>遥见仙人彩云里，手把芙蓉朝玉京。</p>
<p>先期汗漫九垓上，愿接卢敖游太清。</p>
</div>
<div id="section-152" class="section level2">
<h2><span class="header-section-number">32.10</span> 梦游天姥吟留别</h2>
<p>海客谈瀛洲，烟涛微茫信难求。</p>
<p>越人语天姥，云霓明灭或可睹。</p>
<p>天姥连天向天横，势拔五岳掩赤城。</p>
<p>天台四万八千丈，对此欲倒东南倾。</p>
<p>我欲因之梦吴越，一夜飞度镜湖月。</p>
<p>湖月照我影，送我至剡溪。</p>
<p>谢公宿处今尚在，绿水荡漾清猿啼，</p>
<p>脚著谢公屐，身登青云梯。</p>
<p>半壁见海日，空中闻天鸡。</p>
<p>千岩万转路不定，迷花倚石忽已暝。</p>
<p>熊咆龙吟殷岩泉，傈深林兮惊层巅。</p>
<p>云青青兮欲雨，水澹澹兮生烟。</p>
<p>列缺霹雳，丘峦崩摧。</p>
<p>洞天石扇，訇然中开。</p>
<p>青冥浩荡不见底，日月照耀金银台。</p>
<p>霓为衣兮风为马，云之君兮纷纷而来下。</p>
<p>虎鼓瑟兮鸾回车，仙之人兮列如麻。</p>
<p>忽魂悸以魄动，恍惊起而长嗟。</p>
<p>惟觉时之枕席，失向来之烟霞。</p>
<p>世间行乐亦如此，古来万事东流水。</p>
<p>别君去兮何时还？</p>
<p>且放白鹿青崖间，须行即骑访名山。</p>
<p>安能摧眉折腰事权贵，使我不得开心颜！</p>
</div>
<div id="section-153" class="section level2">
<h2><span class="header-section-number">32.11</span> 蜀道难</h2>
<p>噫吁嚱，危呼高哉！</p>
<p>蜀道之难难于上青天。</p>
<p>蚕丛及鱼凫，开国何茫然。</p>
<p>尔来四万八千岁，始与秦塞通人烟。</p>
<p>西当太白有鸟道，可以横绝峨嵋巅。</p>
<p>地崩山摧壮士死，然后天梯石栈相钩连。</p>
<p>上有六龙回日之高标，下有冲波逆折之回川。</p>
<p>黄鹤之飞尚不得，猿猱欲度愁攀缘。</p>
<p>青泥何盘盘，百步九折萦岩峦。</p>
<p>扪参历井仰胁息，以手抚膺坐长叹。</p>
<p>问君西游何时还，畏途巉岩不可攀。</p>
<p>但见悲鸟号古木，雄飞雌从绕林间。</p>
<p>又闻子规啼夜月，愁空山。</p>
<p>蜀道之难难于上青天，使人听此凋朱颜。</p>
<p>连峰去天不盈尺，枯松倒挂倚绝壁。</p>
<p>飞湍瀑流争喧豗，石冰崖转石万壑雷。</p>
<p>其险也若此，嗟尔远道之人，胡为呼来哉。</p>
<p>剑阁峥嵘而崔嵬，一夫当关，万夫莫开。</p>
<p>所守或匪亲，化为狼与豺。</p>
<p>朝避猛虎，夕避长蛇。</p>
<p>磨牙吮血，杀人如麻。</p>
<p>锦城虽云乐，不如早还家。</p>
<p>蜀道之难难于上青天，侧身西望长咨嗟。</p>
</div>
<div id="section-154" class="section level2">
<h2><span class="header-section-number">32.12</span> 长相思・其一</h2>
<p>长相思，在长安。</p>
<p>络纬秋啼金井阑，微霜凄凄簟色寒。</p>
<p>孤灯不明思欲绝，卷帷望月空长叹。</p>
<p>美人如花隔云端，上有青冥之高天，下有渌水之波澜。</p>
<p>天长地远魂飞苦，梦魂不到关山难。</p>
<p>长相思，摧心肝。</p>
</div>
<div id="section-155" class="section level2">
<h2><span class="header-section-number">32.13</span> 长相思・其二</h2>
<p>日色欲尽花含烟，月明欲素愁不眠。</p>
<p>赵瑟初停凤凰柱，蜀琴欲奏鸳鸯弦。</p>
<p>此曲有意无人传，愿随春风寄燕然。</p>
<p>忆君迢迢隔青天，昔日横波目，今作流泪泉。</p>
<p>不信妾断肠，归来看取明镜前。</p>
</div>
<div id="section-156" class="section level2">
<h2><span class="header-section-number">32.14</span> 行路难</h2>
<p>金樽清酒斗十千，玉盘珍馐直万钱。</p>
<p>停杯投箸不能食，拔剑四顾心茫然。</p>
<p>欲渡黄河冰塞川，将登太行雪暗天。</p>
<p>闲来垂钓坐溪上，忽复乘舟梦日边。</p>
<p>行路难，行路难，多歧路，今安在。</p>
<p>长风破浪会有时，直挂云帆济沧海。</p>
</div>
<div id="section-157" class="section level2">
<h2><span class="header-section-number">32.15</span> 将进酒</h2>
<p>君不见，黄河之水天上来，奔流到海不复回。</p>
<p>君不见，高堂明镜悲白发，朝如青丝暮成雪。</p>
<p>人生得意须尽欢，莫使金樽空对月。</p>
<p>天生我材必有用，千金散尽还复来。</p>
<p>烹羊宰牛且为乐，会须一饮三百杯。</p>
<p>岑夫子，丹丘生，将进酒，君莫停。</p>
<p>与君歌一曲，请君为我侧耳听。</p>
<p>钟鼓馔玉不足贵，但愿长醉不愿醒。</p>
<p>古来圣贤皆寂寞，惟有饮者留其名。</p>
<p>陈王昔时宴平乐，斗酒十千恣欢谑。</p>
<p>主人何为言少钱，径须沽取对君酌。</p>
<p>五花马，千金裘，呼儿将出换美酒，</p>
<p>与尔同销万古愁。</p>
</div>
<div id="section-158" class="section level2">
<h2><span class="header-section-number">32.16</span> 赠孟浩然</h2>
<p>吾爱孟夫子，风流天下闻。</p>
<p>红颜弃轩冕，白首卧松云。</p>
<p>醉月频中圣，迷花不事君。</p>
<p>高山安可仰，徒此揖清芬。</p>
</div>
<div id="section-159" class="section level2">
<h2><span class="header-section-number">32.17</span> 渡荆门送别</h2>
<p>渡远荆门外，来从楚国游。</p>
<p>山随平野尽，江入大荒流。</p>
<p>月下飞天镜，云生结海楼。</p>
<p>仍怜故乡水，万里送行舟。</p>
</div>
<div id="section-160" class="section level2">
<h2><span class="header-section-number">32.18</span> 送友人</h2>
<p>青山横北郭，白水绕东城。</p>
<p>此地一为别，孤蓬万里征。</p>
<p>浮云游子意，落日故人情。</p>
<p>挥手自兹去，萧萧班马鸣。</p>
</div>
<div id="section-161" class="section level2">
<h2><span class="header-section-number">32.19</span> 听蜀僧浚弹琴</h2>
<p>蜀僧抱绿绮，西下峨嵋峰。</p>
<p>为我一挥手，如听万壑松。</p>
<p>客心洗流水，余响入霜钟。</p>
<p>不觉碧山暮，秋云暗几重。</p>
</div>
<div id="section-162" class="section level2">
<h2><span class="header-section-number">32.20</span> 夜泊牛渚怀古</h2>
<p>牛渚西江夜，青天无片云。</p>
<p>登舟望秋月，空忆谢将军。</p>
<p>余亦能高咏，斯人不可闻。</p>
<p>明朝挂帆去，枫叶落纷纷。</p>
</div>
<div id="section-163" class="section level2">
<h2><span class="header-section-number">32.21</span> 登金陵凤凰台</h2>
<p>凤凰台上凤凰游，凤去台空江自流。</p>
<p>吴宫花草埋幽径，晋代衣冠成古丘。</p>
<p>三山半落青天外，二水中分白鹭洲。</p>
<p>总为浮云能蔽日，长安不见使人愁。</p>
</div>
<div id="section-164" class="section level2">
<h2><span class="header-section-number">32.22</span> 夜思</h2>
<p>床前明月光，疑是地上霜。</p>
<p>举头望明月，低头思故乡。</p>
</div>
<div id="section-165" class="section level2">
<h2><span class="header-section-number">32.23</span> 怨情</h2>
<p>美人卷珠帘，深坐蹙蛾眉。</p>
<p>但见泪痕湿，不知心恨谁。</p>
</div>
<div id="section-166" class="section level2">
<h2><span class="header-section-number">32.24</span> 玉阶怨</h2>
<p>玉阶生白露，夜久侵罗袜。</p>
<p>却下水晶帘，玲珑望秋月。</p>
</div>
<div id="section-167" class="section level2">
<h2><span class="header-section-number">32.25</span> 送孟浩然之广陵</h2>
<p>故人西辞黄鹤楼，烟花三月下扬州。</p>
<p>孤帆远影碧空尽，惟见长江天际流。</p>
</div>
<div id="section-168" class="section level2">
<h2><span class="header-section-number">32.26</span> 早发白帝城</h2>
<p>朝辞白帝彩云间，千里江陵一日还。</p>
<p>两岸猿声啼不住，轻舟已过万重山。</p>
</div>
<div id="section-169" class="section level2">
<h2><span class="header-section-number">32.27</span> 清平调・其一</h2>
<p>云想衣裳花想容，春风拂槛露华浓。</p>
<p>若非群玉山头见，会向瑶台月下逢。</p>
</div>
<div id="section-170" class="section level2">
<h2><span class="header-section-number">32.28</span> 清平调・其二</h2>
<p>一枝红艳露凝香，云雨巫山枉断肠。</p>
<p>借问汉宫谁得似，可怜飞燕倚新妆。</p>
</div>
<div id="section-171" class="section level2">
<h2><span class="header-section-number">32.29</span> 清平调・其三</h2>
<p>名花倾国两相欢，常得君王带笑看。</p>
<p>解释春风无限恨，沉香亭北倚栏杆。</p>
</div>
</div>
<div id="section-172" class="section level1">
<h1><span class="header-section-number">33</span> 李益</h1>
<div id="section-173" class="section level2">
<h2><span class="header-section-number">33.1</span> 喜见外弟又言别</h2>
<p>十年离乱后，长大一相逢，</p>
<p>问姓惊初见，称名忆旧容。</p>
<p>别来沧海事，语罢暮天钟。</p>
<p>明日巴陵道，秋山又几重。</p>
</div>
<div id="section-174" class="section level2">
<h2><span class="header-section-number">33.2</span> 江南曲</h2>
<p>嫁得瞿塘贾，朝朝误妾期。</p>
<p>早知潮有信，嫁与弄潮儿。</p>
</div>
<div id="section-175" class="section level2">
<h2><span class="header-section-number">33.3</span> 夜上受降城闻笛</h2>
<p>回乐峰前沙似雪，受降城外月如霜。</p>
<p>不知何处吹芦管，一夜征人尽望乡。</p>
</div>
</div>
<div id="section-176" class="section level1">
<h1><span class="header-section-number">34</span> 李端</h1>
<div id="section-177" class="section level2">
<h2><span class="header-section-number">34.1</span> 听筝</h2>
<p>鸣筝金粟柱，素手玉房前。</p>
<p>欲得周郎顾，时时误拂弦。</p>
</div>
</div>
<div id="section-178" class="section level1">
<h1><span class="header-section-number">35</span> 李颀</h1>
<div id="section-179" class="section level2">
<h2><span class="header-section-number">35.1</span> 古意</h2>
<p>男儿事长征，少小幽燕客。</p>
<p>赌胜马蹄下，由来轻七尺。</p>
<p>杀人莫敢前，须如猬毛磔。</p>
<p>黄云陇底白云飞，未得报恩不能归。</p>
<p>辽东小妇年十五，惯弹琵琶解歌舞。</p>
<p>今为羌笛出塞声，使我三军泪如雨。</p>
</div>
<div id="section-180" class="section level2">
<h2><span class="header-section-number">35.2</span> 送陈章甫</h2>
<p>四月南风大麦黄，枣花未落桐叶长。</p>
<p>青山朝别暮还见，嘶马出门思旧乡。</p>
<p>陈侯立身何坦荡，虬须虎眉仍大颡。</p>
<p>腹中贮书一万卷，不肯低头在草莽。</p>
<p>东门沽酒饮我曹，心轻万事皆鸿毛。</p>
<p>醉卧不知白日暮，有时空望孤云高。</p>
<p>长河浪头连天黑，津口停舟渡不得。</p>
<p>郑国游人未及家，洛阳行子空叹息。</p>
<p>闻道故林相识多，罢官昨日今如何。</p>
</div>
<div id="section-181" class="section level2">
<h2><span class="header-section-number">35.3</span> 琴歌</h2>
<p>主人有酒欢今夕，请奏鸣琴广陵客。</p>
<p>月照城头乌半飞，霜凄万树风入衣。</p>
<p>铜炉华烛烛增辉，初弹渌水后楚妃。</p>
<p>一声已动物皆静，四座无言星欲稀。</p>
<p>清淮奉使千余里，敢告云山从此始。</p>
</div>
<div id="section-182" class="section level2">
<h2><span class="header-section-number">35.4</span> 听董大弹胡笳声兼寄语弄房给事</h2>
<p>蔡女昔造胡笳声，一弹一十有八拍。</p>
<p>胡人落泪沾边草，汉使断肠对归客。</p>
<p>古戍苍苍烽火寒，大荒沈沈飞雪白。</p>
<p>先拂商弦后角羽，四郊秋叶惊摵摵。</p>
<p>董夫子，通神明，深山窃听来妖精。</p>
<p>言迟更速皆应手，将往复旋如有情。</p>
<p>空山百鸟散还合，万里浮云阴且晴。</p>
<p>嘶酸雏雁失群夜，断绝胡儿恋母声。</p>
<p>川为静其波，鸟亦罢其鸣。</p>
<p>乌孙部落家乡远，逻娑沙尘哀怨生。</p>
<p>幽音变调忽飘洒，长风吹林雨堕瓦。</p>
<p>迸泉飒飒飞木末，野鹿呦呦走堂下。</p>
<p>长安城连东掖垣，凤凰池对青琐门。</p>
<p>高才脱略名与利，日夕望君抱琴至。</p>
</div>
<div id="section-183" class="section level2">
<h2><span class="header-section-number">35.5</span> 听安万善吹筚篥歌</h2>
<p>南山截竹为觱篥，此乐本自龟兹出。</p>
<p>流传汉地曲转奇，凉州胡人为我吹。</p>
<p>傍邻闻者多叹息，远客思乡皆泪垂。</p>
<p>世人解听不解赏，长飚风中自来往。</p>
<p>枯桑老柏寒飕遛，九雏鸣凤乱啾啾。</p>
<p>龙吟虎啸一时发，万籁百泉相与秋。</p>
<p>忽然更作渔阳掺，黄云萧条白日暗。</p>
<p>变调如闻杨柳春，上林繁花照眼新。</p>
<p>岁夜高堂列明烛，美酒一杯声一曲。</p>
</div>
<div id="section-184" class="section level2">
<h2><span class="header-section-number">35.6</span> 古从军行</h2>
<p>白日登山望烽火，黄昏饮马傍交河。</p>
<p>行人刁斗风沙暗，公主琵琶幽怨多。</p>
<p>野营万里无城郭，雨雪纷纷连大漠。</p>
<p>胡雁哀鸣夜夜飞，胡儿眼泪双双落。</p>
<p>闻道玉门犹被遮，应将性命逐轻车。</p>
<p>年年战骨埋荒外，空见葡萄入汉家。</p>
</div>
<div id="section-185" class="section level2">
<h2><span class="header-section-number">35.7</span> 送魏万之京</h2>
<p>朝闻游子唱骊歌，昨夜微霜初度河。</p>
<p>鸿雁不堪愁里听，云山况是客中过。</p>
<p>关城曙色催寒近，御苑砧声向晚多。</p>
<p>莫是长安行乐处，空令岁月易蹉跎。</p>
</div>
</div>
<div id="section-186" class="section level1">
<h1><span class="header-section-number">36</span> 李频</h1>
<div id="section-187" class="section level2">
<h2><span class="header-section-number">36.1</span> 渡汉江</h2>
<p>岭外音书绝，经冬复立春。</p>
<p>近乡情更怯，不敢问来人。</p>
</div>
</div>
<div id="section-188" class="section level1">
<h1><span class="header-section-number">37</span> 杜审言</h1>
<div id="section-189" class="section level2">
<h2><span class="header-section-number">37.1</span> 和晋陵陆丞相早春游望</h2>
<p>独有宦游人，偏惊物候新。</p>
<p>云霞出海曙，梅柳渡江春。</p>
<p>淑气催黄鸟，晴光转绿苹。</p>
<p>忽闻歌古调，归思欲沾襟。</p>
</div>
</div>
<div id="section-190" class="section level1">
<h1><span class="header-section-number">38</span> 杜牧</h1>
<div id="section-191" class="section level2">
<h2><span class="header-section-number">38.1</span> 旅宿</h2>
<p>旅馆无良伴，凝情自悄然。</p>
<p>寒灯思旧事，断雁警愁眠。</p>
<p>远梦归侵晓，家书到隔年。</p>
<p>沧江好烟月，门系钓鱼船。</p>
</div>
<div id="section-192" class="section level2">
<h2><span class="header-section-number">38.2</span> 将赴吴兴登乐游原</h2>
<p>清时有味是无能，闲爱孤云静爱僧。</p>
<p>欲把一麾江海去，乐游原上望昭陵。</p>
</div>
<div id="section-193" class="section level2">
<h2><span class="header-section-number">38.3</span> 赤壁</h2>
<p>折戟沉沙铁未销，自将磨洗认前朝。</p>
<p>东风不与周郎便，铜雀春深锁二乔。</p>
</div>
<div id="section-194" class="section level2">
<h2><span class="header-section-number">38.4</span> 泊秦淮</h2>
<p>烟笼寒水月笼沙，夜泊秦淮近酒家。</p>
<p>商女不知亡国恨，隔江犹唱后庭花。</p>
</div>
<div id="section-195" class="section level2">
<h2><span class="header-section-number">38.5</span> 寄扬州韩绰判官</h2>
<p>青山隐隐水迢迢，秋尽江南草未凋。</p>
<p>二十四桥明月夜，玉人何处教吹箫。</p>
</div>
<div id="section-196" class="section level2">
<h2><span class="header-section-number">38.6</span> 遣怀</h2>
<p>落魄江湖载酒行，楚腰纤细掌中轻。</p>
<p>十年一觉扬州梦，赢得青楼薄幸名。</p>
</div>
<div id="section-197" class="section level2">
<h2><span class="header-section-number">38.7</span> 秋夕</h2>
<p>银烛秋光冷画屏，轻罗小扇扑流萤。</p>
<p>天阶夜色凉如水，坐看牵牛织女星。</p>
</div>
<div id="section-198" class="section level2">
<h2><span class="header-section-number">38.8</span> 赠别・其一</h2>
<p>娉娉袅袅十三余，豆蔻梢头二月初。</p>
<p>春风十里扬州路，卷上珠帘总不如。</p>
</div>
<div id="section-199" class="section level2">
<h2><span class="header-section-number">38.9</span> 赠别・其二</h2>
<p>多情却似总无情，唯觉尊前笑不成。</p>
<p>蜡烛有心还惜别，替人垂泪到天明。</p>
</div>
<div id="section-200" class="section level2">
<h2><span class="header-section-number">38.10</span> 金谷园</h2>
<p>繁华事散逐香尘，流水无情草自春。</p>
<p>日暮东风怨啼鸟，落花犹似坠楼人。</p>
</div>
</div>
<div id="section-201" class="section level1">
<h1><span class="header-section-number">39</span> 杜甫</h1>
<div id="section-202" class="section level2">
<h2><span class="header-section-number">39.1</span> 梦李白・其二</h2>
<p>浮云终日行，游子久不至。</p>
<p>三夜频梦君，情亲见君意。</p>
<p>告归常局促，苦道来不易。</p>
<p>江湖多风波，舟楫恐失坠。</p>
<p>出门搔白首，若负平生志。</p>
<p>冠盖满京华，斯人独憔悴。</p>
<p>孰云网恢恢，将老身反累。</p>
<p>千秋万岁名，寂寞身后事。</p>
</div>
<div id="section-203" class="section level2">
<h2><span class="header-section-number">39.2</span> 望岳</h2>
<p>岱宗夫如何，齐鲁青未了。</p>
<p>造化钟神秀，阴阳割昏晓。</p>
<p>荡胸生层云，决眦入归鸟。</p>
<p>会当凌绝顶，一览众山小。</p>
</div>
<div id="section-204" class="section level2">
<h2><span class="header-section-number">39.3</span> 赠卫八处士</h2>
<p>人生不相见，动如参与商。</p>
<p>今夕复何夕，共此灯烛光。</p>
<p>少壮能几时，鬓发各已苍。</p>
<p>访旧半为鬼，惊呼热中肠。</p>
<p>焉知二十载，重上君子堂。</p>
<p>昔别君未婚，儿女忽成行。</p>
<p>怡然敬父执，问我来何方。</p>
<p>问答乃未已，驱儿罗酒浆。</p>
<p>夜雨剪春韭，新炊间黄粱。</p>
<p>主称会面难，一举累十觞。</p>
<p>十觞亦不醉，感子故意长。</p>
<p>明日隔山岳，世事两茫茫。</p>
</div>
<div id="section-205" class="section level2">
<h2><span class="header-section-number">39.4</span> 佳人</h2>
<p>绝代有佳人，幽居在空谷。</p>
<p>自云良家女，零落依草木。</p>
<p>关中昔丧乱，兄弟遭杀戮。</p>
<p>官高何足论，不得收骨肉。</p>
<p>世情恶衰歇，万事随转烛。</p>
<p>夫婿轻薄儿，新人美如玉。</p>
<p>合昏尚知时，鸳鸯不独宿。</p>
<p>但见新人笑，那闻旧人哭。</p>
<p>在山泉水清，出山泉水浊。</p>
<p>侍婢卖珠回，牵萝补茅屋。</p>
<p>摘花不插发，采柏动盈掬。</p>
<p>天寒翠袖薄，日暮倚修竹。</p>
</div>
<div id="section-206" class="section level2">
<h2><span class="header-section-number">39.5</span> 梦李白・其一</h2>
<p>死别已吞声，生别常恻恻。</p>
<p>江南瘴疠地，逐客无消息。</p>
<p>故人入我梦，明我常相忆。</p>
<p>君今在罗网，何以有羽翼？</p>
<p>恐非平生魂，路远不可测。</p>
<p>魂来枫林青，魂返关塞黑。</p>
<p>落月满屋梁，犹疑照颜色。</p>
<p>水深波浪阔，无使蛟龙得。</p>
</div>
<div id="section-207" class="section level2">
<h2><span class="header-section-number">39.6</span> 韦讽录事宅观曹将军画马图</h2>
<p>国初已来画鞍马，神妙独数江都王。</p>
<p>将军得名三十载，人间又见真乘黄。</p>
<p>曾貌先帝照夜白，龙池十日飞霹雳。</p>
<p>内府殷红玛瑙盘，婕妤传诏才人索。</p>
<p>盘赐将军拜舞归，轻纨细绮相追飞。</p>
<p>贵戚权门得笔迹，始觉屏障生光辉。</p>
<p>昔日太宗拳毛騧，近时郭家狮子花。</p>
<p>今之新图有二马，复令识者久叹嗟。</p>
<p>此皆骑战一敌万，缟素漠漠开风沙。</p>
<p>其余七匹亦殊绝，迥若寒空动烟雪。</p>
<p>霜蹄蹴踏长揪间，马官厮养森成列。</p>
<p>可怜九马争神骏，顾视清高气深稳。</p>
<p>借问苦心爱者谁，后有韦讽前支遁。</p>
<p>忆昔巡幸新丰宫，翠华拂天来向东。</p>
<p>腾骧磊落三万匹，皆与此图筋骨同。</p>
<p>自从献宝朝河宗，无复射蛟江水中。</p>
<p>君不见金粟堆前松柏里，龙媒去尽鸟呼风。</p>
</div>
<div id="section-208" class="section level2">
<h2><span class="header-section-number">39.7</span> 丹青引赠曹霸将军</h2>
<p>将军魏武之子孙，于今为庶为清门。</p>
<p>英雄割据虽已矣，文彩风流今尚存。</p>
<p>学书初学卫夫人，但恨无过王右军。</p>
<p>丹青不知老将至，富贵于我如浮云。</p>
<p>开元之中常引见，承恩数上南薰殿。</p>
<p>凌烟功臣少颜色，将军下笔开生面。</p>
<p>良相头上进贤冠，猛将腰间大羽箭。</p>
<p>褒公鄂公毛发动，英姿飒爽犹酣战。</p>
<p>先帝玉马玉花骢，画工如山貌不同。</p>
<p>是日牵来赤墀下，迥立阊阖生长风。</p>
<p>诏谓将军拂绢素，意匠惨淡经营中。</p>
<p>斯须九重真龙出，一洗万古凡马空。</p>
<p>玉花却在御榻上，榻上庭前屹相向。</p>
<p>至尊含笑催赐金，圉人太仆皆惆怅。</p>
<p>弟子韩干早入室，亦能画马穷殊相。</p>
<p>干惟画肉不画骨，忍使骅骝气凋丧。</p>
<p>将军画善盖有神，偶逢佳士亦写真。</p>
<p>即今漂泊干戈际，屡貌寻常行路人。</p>
<p>途穷反遭俗眼白，世上未有如公贫。</p>
<p>但看古来盛名下，终日坎壈缠其身。</p>
</div>
<div id="section-209" class="section level2">
<h2><span class="header-section-number">39.8</span> 寄韩谏议</h2>
<p>今我不乐思岳阳，身欲奋飞病在床。</p>
<p>美人娟娟隔秋水，濯足洞庭望八荒。</p>
<p>鸿飞冥冥日月白，青枫叶赤天雨霜。</p>
<p>玉京群帝集北斗，或骑麒麟翳凤凰。</p>
<p>芙蓉旌旗烟雾落，影动倒景摇潇湘。</p>
<p>星宫之君醉琼浆，羽人稀少不在旁。</p>
<p>似闻昨者赤松子，恐是汉代韩张良。</p>
<p>昔随刘氏定长安，帷幄未改神惨伤。</p>
<p>国家成败吾岂敢，色难腥腐餐枫香。</p>
<p>周南留滞古所惜，南极老人应寿昌。</p>
<p>美人胡为隔秋水，焉得置之贡玉堂。</p>
</div>
<div id="section-210" class="section level2">
<h2><span class="header-section-number">39.9</span> 古柏行</h2>
<p>孔明庙前有老柏，柯如青铜根如石。</p>
<p>霜皮溜雨四十围，黛色参天二千尺。</p>
<p>君臣已与时际会，树木犹为人爱惜。</p>
<p>云来气接巫峡长，月出寒通雪山白。</p>
<p>忆昨路绕锦亭东，先主武侯同閟宫。</p>
<p>崔嵬枝干郊原古，窈窕丹青户牖空。</p>
<p>落落盘踞虽得地，冥冥孤高多烈风。</p>
<p>扶持自是神明力，正直原因造化功。</p>
<p>大厦如倾要梁栋，万年回首丘山重。</p>
<p>不露文章世已惊，未辞剪伐谁能送。</p>
<p>苦心岂免容蝼蚁，香叶终经宿鸾凤。</p>
<p>志士幽人草怨嗟，古来材大难为用。</p>
</div>
<div id="section-211" class="section level2">
<h2><span class="header-section-number">39.10</span> 观公孙大娘弟子舞剑器行・并序</h2>
<p>大历二年十月十九日，夔府别驾元持宅，见临颍李十二娘</p>
<p>舞剑器，壮其蔚跂，问其所师，曰：“余公孙大娘弟子也。”</p>
<p>开元三载，余尚童稚，记于郾城观公孙氏，舞剑器浑脱，</p>
<p>浏漓顿挫，独出冠时，自高头宜春梨园二伎坊内人洎外供奉，</p>
<p>晓是舞者，圣文神武皇帝初，公孙一人而已。</p>
<p>玉貌锦衣，况余白首，今兹弟子，亦非盛颜。</p>
<p>昔者吴人张旭，善草书帖，数常于邺县见公孙大娘</p>
<p>舞西河剑器，自此草书长进，豪荡感激，即公孙可知矣。</p>
<p>昔有佳人公孙氏，一舞剑器动四方。</p>
<p>观者如山色沮丧，天地为之久低昂。</p>
<p>霍如羿射九日落，矫如群帝骖龙翔。</p>
<p>来如雷霆收震怒，罢如江海凝清光。</p>
<p>绛唇珠袖两寂寞，晚有弟子传芬芳。</p>
<p>临颍美人在白帝，妙舞此曲神扬扬。</p>
<p>与余问答既有以，感时抚事增惋伤。</p>
<p>先帝侍女八千人，公孙剑器初第一。</p>
<p>五十年间似反掌，风尘鸿洞昏王室。</p>
<p>梨园子弟散如烟，女乐余姿映寒日。</p>
<p>金粟堆前木已拱，瞿塘石城草萧瑟。</p>
<p>玳筵急管曲复终，乐极哀来月东出。</p>
<p>老夫不知其所往，足茧荒山转愁疾。</p>
</div>
<div id="section-212" class="section level2">
<h2><span class="header-section-number">39.11</span> 剑器行。</h2>
<p>大历二年十月十九日，夔府别驾元持宅，见临颍李十二娘</p>
<p>舞剑器，壮其蔚跂，问其所师，曰：“余公孙大娘弟子也。”</p>
<p>开元三载，余尚童稚，记于郾城观公孙氏，舞剑器浑脱，</p>
<p>浏漓顿挫，独出冠时，自高头宜春梨园二伎坊内人洎外供奉，</p>
<p>晓是舞者，圣文神武皇帝初，公孙一人而已。</p>
<p>玉貌锦衣，况余白首，今兹弟子，亦非盛颜。</p>
<p>昔者吴人张旭，善草书帖，数常于邺县见公孙大娘</p>
<p>舞西河剑器，自此草书长进，豪荡感激，即公孙可知矣。</p>
<p>昔有佳人公孙氏，一舞剑器动四方。</p>
<p>观者如山色沮丧，天地为之久低昂。</p>
<p>霍如羿射九日落，矫如群帝骖龙翔。</p>
<p>来如雷霆收震怒，罢如江海凝清光。</p>
<p>绛唇珠袖两寂寞，晚有弟子传芬芳。</p>
<p>临颍美人在白帝，妙舞此曲神扬扬。</p>
<p>与余问答既有以，感时抚事增惋伤。</p>
<p>先帝侍女八千人，公孙剑器初第一。</p>
<p>五十年间似反掌，风尘鸿洞昏王室。</p>
<p>梨园子弟散如烟，女乐余姿映寒日。</p>
<p>金粟堆前木已拱，瞿塘石城草萧瑟。</p>
<p>玳筵急管曲复终，乐极哀来月东出。</p>
<p>老夫不知其所往，足茧荒山转愁疾。</p>
</div>
<div id="section-213" class="section level2">
<h2><span class="header-section-number">39.12</span> 兵车行</h2>
<p>车辚辚，马萧萧，行人弓箭各在腰，</p>
<p>爷娘妻子走相送，尘埃不见咸阳桥。</p>
<p>牵衣顿足拦道哭，哭声直上干云霄。</p>
<p>道旁过者问行人，行人但云点行频。</p>
<p>或从十五北防河，便至四十西营田。</p>
<p>去时里正与裹头，归来头白还戍边。</p>
<p>边亭流血成海水，武皇开边意未已。</p>
<p>君不闻，汉家山东二百州，千村万落生荆杞。</p>
<p>纵有健妇把锄犁，禾生陇亩无东西。</p>
<p>况复秦兵耐苦战，被驱不异犬与鸡。</p>
<p>长者虽有问，役夫敢申恨？</p>
<p>且如今年冬，未休关西卒。</p>
<p>县官急索租，租税从何出。</p>
<p>信知生男恶，反是生女好。</p>
<p>生女犹得嫁比邻，生男埋没随百草。</p>
<p>君不见，青海头，古来白骨无人收。</p>
<p>新鬼烦冤旧鬼哭，天阴雨湿声啾啾。</p>
</div>
<div id="section-214" class="section level2">
<h2><span class="header-section-number">39.13</span> 丽人行</h2>
<p>三月三日天气新，长安水边多丽人。</p>
<p>态浓意远淑且真，肌理细腻骨肉匀。</p>
<p>绣罗衣裳照暮春，蹙金孔雀银麒麟。</p>
<p>头上何所有，翠微盍叶垂鬓唇。</p>
<p>背后何所见，珠压腰衱稳称身。</p>
<p>就中云幕椒房亲，赐名大国虢与秦。</p>
<p>紫驼之峰出翠釜，水晶之盘行素鳞。</p>
<p>犀箸厌饫久未下，鸾刀缕切空纷纶。</p>
<p>黄门飞鞚不动尘，御厨络绎送八珍。</p>
<p>箫鼓哀吟感鬼神，宾从杂沓实要津。</p>
<p>后来鞍马何逡巡，当轩下马入锦茵。</p>
<p>杨花雪落覆白苹，青鸟飞去衔红巾。</p>
<p>灸手可热势绝伦，慎莫近前丞相嗔。</p>
</div>
<div id="section-215" class="section level2">
<h2><span class="header-section-number">39.14</span> 哀江头</h2>
<p>少陵野老吞声哭，春日潜行曲江曲。</p>
<p>江头宫殿锁千门，细柳新蒲为谁绿。</p>
<p>忆昔霓旌下南苑，苑中景物生颜色。</p>
<p>昭阳殿里第一人，同辇随君侍君侧。</p>
<p>辇前才人带弓箭，白马嚼啮黄金勒。</p>
<p>翻身向天仰射云，一箭正坠双飞翼。</p>
<p>明眸皓齿今何在，血污游魂归不得，</p>
<p>清渭东流剑阁深，去住彼此无消息。</p>
<p>人生有情泪沾臆，江水江花岂终极。</p>
<p>黄昏胡骑尘满城，欲往城南望城北。</p>
</div>
<div id="section-216" class="section level2">
<h2><span class="header-section-number">39.15</span> 哀王孙</h2>
<p>长安城头头白乌，夜飞延秋门上呼。</p>
<p>又向人家啄大屋，屋底达官走避胡。</p>
<p>金鞭断折九马死，骨肉不待同驰驱。</p>
<p>腰下宝玦青珊瑚，可怜王孙泣路隅。</p>
<p>问之不肯道姓名，但道困苦乞为奴。</p>
<p>已经百日窜荆棘，身上无有完肌肤。</p>
<p>高帝子孙尽隆准，龙种自与常人殊。</p>
<p>豺狼在邑龙在野，王孙善保千金躯。</p>
<p>不敢长语临交衢，且为王孙立斯须。</p>
<p>昨夜东风吹血腥，东来橐驼满旧都。</p>
<p>朔方健儿好身手，昔何勇锐今何愚。</p>
<p>窃闻天子已传位，圣德北服南单于。</p>
<p>花门剺面请雪耻，慎勿出口他人狙。</p>
<p>哀哉王孙慎勿疏，五陵佳气无时无。</p>
</div>
<div id="section-217" class="section level2">
<h2><span class="header-section-number">39.16</span> 春望</h2>
<p>国破山河在，城春草木深。</p>
<p>感时花溅泪，恨别鸟惊心。</p>
<p>烽火连三月，家书抵万金。</p>
<p>白头搔更短，浑欲不胜簪。</p>
</div>
<div id="section-218" class="section level2">
<h2><span class="header-section-number">39.17</span> 月夜</h2>
<p>今夜鄜州月，闺中只独看。</p>
<p>遥怜小儿女，未解忆长安。</p>
<p>香雾云鬟湿，清辉玉臂寒。</p>
<p>何时倚虚幌，双照泪痕干！</p>
</div>
<div id="section-219" class="section level2">
<h2><span class="header-section-number">39.18</span> 春宿左省</h2>
<p>花隐掖垣暮，啾啾栖鸟过。</p>
<p>星临万户动，月傍九霄多。</p>
<p>不寝听金钥，因风想玉珂。</p>
<p>明朝有封事，数问夜如何？</p>
</div>
<div id="section-220" class="section level2">
<h2><span class="header-section-number">39.19</span> 至德二载,甫自京金光门出,间道归凤翔,乾元初从左拾遗移华州掾,与亲故别,因出此门,有悲往事</h2>
<p>此道昔归顺，西郊胡正繁。</p>
<p>至今残破胆，应有未招魂。</p>
<p>近得归京邑，移官岂至尊。</p>
<p>无才日衰老，驻马望千门。</p>
</div>
<div id="section-221" class="section level2">
<h2><span class="header-section-number">39.20</span> 月夜忆舍弟</h2>
<p>戌鼓断人行，秋边一雁声。</p>
<p>露从今夜白，月是故乡明。</p>
<p>有弟皆分散，无家问死生。</p>
<p>寄书长不达，况乃未休兵。</p>
</div>
<div id="section-222" class="section level2">
<h2><span class="header-section-number">39.21</span> 天末怀李白</h2>
<p>凉风起天末，君子意如何。</p>
<p>鸿雁几时到，江湖秋水多。</p>
<p>文章憎命达，魑魅喜人过。</p>
<p>应共冤魂语，投诗赠汨罗。</p>
</div>
<div id="section-223" class="section level2">
<h2><span class="header-section-number">39.22</span> 奉济驿重送严公四韵</h2>
<p>远送从此别，青山空复情。</p>
<p>几时杯重把，昨夜月同行。</p>
<p>列郡讴歌惜，三朝出入荣。</p>
<p>江村独归处，寂寞养残生。</p>
</div>
<div id="section-224" class="section level2">
<h2><span class="header-section-number">39.23</span> 别房太尉墓</h2>
<p>他乡复行役，驻马别孤坟。</p>
<p>近泪无干土，低空有断云。</p>
<p>对棋陪谢傅，把剑觅徐君。</p>
<p>唯见林花落，莺啼送客闻。</p>
</div>
<div id="section-225" class="section level2">
<h2><span class="header-section-number">39.24</span> 旅夜书怀</h2>
<p>细草微风岸，危樯独夜舟。</p>
<p>星垂平野阔，月涌大江流。</p>
<p>名岂文章著，官应老病休，</p>
<p>飘飘何所似，天地一沙鸥。</p>
</div>
<div id="section-226" class="section level2">
<h2><span class="header-section-number">39.25</span> 登岳阳楼</h2>
<p>昔闻洞庭水，今上岳阳楼。</p>
<p>吴楚东南坼，乾坤日夜浮。</p>
<p>亲朋无一字，老病有孤舟。</p>
<p>戎马关山北，凭轩涕泗流。</p>
</div>
<div id="section-227" class="section level2">
<h2><span class="header-section-number">39.26</span> 蜀相</h2>
<p>丞相祠堂何处寻，锦官城外柏森森。</p>
<p>映阶碧草自春色，隔叶黄鹂空好音。</p>
<p>三顾频烦天下计，两朝开济老臣心。</p>
<p>出师未捷身先死，长使英雄泪满襟。</p>
</div>
<div id="section-228" class="section level2">
<h2><span class="header-section-number">39.27</span> 客至</h2>
<p>舍南舍北皆春水，但见群鸥日日来。</p>
<p>花径不曾缘客扫，蓬门今始为君开。</p>
<p>盘飧市远无兼味，樽酒家贫只旧醅。</p>
<p>肯与邻翁相对饮，隔离呼取尽余杯。</p>
</div>
<div id="section-229" class="section level2">
<h2><span class="header-section-number">39.28</span> 野望</h2>
<p>西山白雪三城戍，南浦清江万里桥。</p>
<p>海内风尘诸弟隔，天涯涕泪一身遥。</p>
<p>惟将迟暮供多病，未有涓埃答圣朝。</p>
<p>跨马出郊时极目，不堪人事日萧条。</p>
</div>
<div id="section-230" class="section level2">
<h2><span class="header-section-number">39.29</span> 闻官军收河南河北</h2>
<p>剑外忽传收蓟北，初闻涕泪满衣裳。</p>
<p>却看妻子愁何在，漫卷诗书喜欲狂。</p>
<p>白日放歌须纵酒，青春作伴好还乡。</p>
<p>即从巴峡穿巫峡，便下襄阳向洛阳。</p>
</div>
<div id="section-231" class="section level2">
<h2><span class="header-section-number">39.30</span> 登高</h2>
<p>风急天高猿啸哀，渚清沙白鸟飞回。</p>
<p>无边落木萧萧下，不尽长江滚滚来。</p>
<p>万里悲秋常作客，百年多病独登台。</p>
<p>艰难苦恨繁霜鬓，潦倒新停浊酒杯。</p>
</div>
<div id="section-232" class="section level2">
<h2><span class="header-section-number">39.31</span> 登楼</h2>
<p>花近高楼伤客心，万方多难此登临。</p>
<p>锦江春色来天地，玉垒浮云变古今。</p>
<p>北极朝廷终不改，西山寇盗莫相侵。</p>
<p>可怜后主还祠庙，日暮聊为梁父吟。</p>
</div>
<div id="section-233" class="section level2">
<h2><span class="header-section-number">39.32</span> 宿府</h2>
<p>清秋幕府井梧寒，独宿江城蜡炬残。</p>
<p>永夜角声悲自语，中庭月色好谁看。</p>
<p>风尘荏苒音书绝，关塞萧条行路难。</p>
<p>已忍伶俜十年事，强移栖息一枝安。</p>
</div>
<div id="section-234" class="section level2">
<h2><span class="header-section-number">39.33</span> 阁夜</h2>
<p>岁暮阴阳催短景，天涯霜雪霁寒宵。</p>
<p>五更鼓角声悲壮，三峡星河影动摇。</p>
<p>野哭几家闻战伐，夷歌数处起渔樵。</p>
<p>卧龙跃马终黄土，人事音书漫寂寥。</p>
</div>
<div id="section-235" class="section level2">
<h2><span class="header-section-number">39.34</span> 咏怀古迹・其一</h2>
<p>支离东北风尘际，飘泊西南天地间。</p>
<p>三峡楼台淹日月，五溪衣服共云山。</p>
<p>羯胡事主终无赖，词客哀时且未还。</p>
<p>庾信平生最萧瑟，暮年诗赋动江关。</p>
</div>
<div id="section-236" class="section level2">
<h2><span class="header-section-number">39.35</span> 咏怀古迹・其二</h2>
<p>摇落深知宋玉悲，风流儒雅亦吾师。</p>
<p>怅望千秋一洒泪，萧条异代不同时。</p>
<p>江山故宅空文藻，云雨荒台岂梦思。</p>
<p>最是楚宫俱泯灭，舟人指点到今疑。</p>
</div>
<div id="section-237" class="section level2">
<h2><span class="header-section-number">39.36</span> 咏怀古迹・其三</h2>
<p>群山万壑赴荆门，生长明妃尚有村。</p>
<p>一去紫台连朔漠，独留青冢向黄昏，</p>
<p>画图省识春风面，环佩空归月夜魂。</p>
<p>千载琵琶作胡语，分明怨恨曲中论。</p>
</div>
<div id="section-238" class="section level2">
<h2><span class="header-section-number">39.37</span> 咏怀古迹・其四</h2>
<p>蜀主征吴幸三峡，崩年亦在永安宫。</p>
<p>翠华想象空山里，玉殿虚无野寺中。</p>
<p>古庙杉松巢水鹤，岁时伏腊走村翁。</p>
<p>武侯祠屋常邻近，一体君臣祭祀同。</p>
</div>
<div id="section-239" class="section level2">
<h2><span class="header-section-number">39.38</span> 咏怀古迹・其五</h2>
<p>诸葛大名垂宇宙，宗臣遣像肃清高。</p>
<p>三分割据纡筹策，万古云霄一羽毛。</p>
<p>伯仲之间见伊吕，指挥若定失萧曹。</p>
<p>运移汉祚终难复，志决身歼军务劳。</p>
</div>
<div id="section-240" class="section level2">
<h2><span class="header-section-number">39.39</span> 八阵图</h2>
<p>功盖三分国，名成八阵图。</p>
<p>江流石不转，遣恨失吞吴。</p>
</div>
<div id="section-241" class="section level2">
<h2><span class="header-section-number">39.40</span> 江南逢李龟年</h2>
<p>岐王宅里寻常见，崔九堂前几度闻。</p>
<p>正是江南好风景，落花时节又逢君。</p>
</div>
</div>
<div id="section-242" class="section level1">
<h1><span class="header-section-number">40</span> 杜秋娘</h1>
<div id="section-243" class="section level2">
<h2><span class="header-section-number">40.1</span> 金缕衣</h2>
<p>劝君莫惜金缕衣，劝君惜取少年时。</p>
<p>花开堪折直须折，莫待无花空折枝。</p>
</div>
</div>
<div id="section-244" class="section level1">
<h1><span class="header-section-number">41</span> 杜荀鹤</h1>
<div id="section-245" class="section level2">
<h2><span class="header-section-number">41.1</span> 春宫怨</h2>
<p>早被婵娟误，欲归临镜慵。</p>
<p>承恩不在貌，教妾若为容。</p>
<p>风暖鸟声碎，日高花影重。</p>
<p>年年越溪女，相忆采芙蓉。</p>
</div>
</div>
<div id="section-246" class="section level1">
<h1><span class="header-section-number">42</span> 柳中庸</h1>
<div id="section-247" class="section level2">
<h2><span class="header-section-number">42.1</span> 征人怨</h2>
<p>岁岁金河复玉关，朝朝马策与刀环。</p>
<p>三春白雪归青冢，万里黄河绕黑山。</p>
</div>
</div>
<div id="section-248" class="section level1">
<h1><span class="header-section-number">43</span> 柳宗元</h1>
<div id="section-249" class="section level2">
<h2><span class="header-section-number">43.1</span> 晨诣超师院读禅经</h2>
<p>汲井漱寒齿，清心拂尘服。</p>
<p>闲持贝叶书，步出东斋读。</p>
<p>真源了无取，妄迹世所逐。</p>
<p>遗言冀可冥，缮性何由熟。</p>
<p>道人庭宇静，苔色连深竹。</p>
<p>日出雾露余，青松如膏沐。</p>
<p>澹然离言说，悟悦心自足。</p>
</div>
<div id="section-250" class="section level2">
<h2><span class="header-section-number">43.2</span> 溪居</h2>
<p>久为簪组累，幸此南夷谪。</p>
<p>闲依农圃邻，偶似山林客。</p>
<p>晓耕翻露草，夜榜响溪石。</p>
<p>来往不逢人，长歌楚天碧。</p>
</div>
<div id="section-251" class="section level2">
<h2><span class="header-section-number">43.3</span> 渔翁</h2>
<p>渔翁夜傍西岩宿，晓汲清湘燃楚竹。</p>
<p>烟销日出不见人，欸乃一声山水绿。</p>
<p>回看天际下中流，岩上无心云相逐。</p>
</div>
<div id="section-252" class="section level2">
<h2><span class="header-section-number">43.4</span> 登柳州城楼寄漳汀封连四州刺史</h2>
<p>城上高楼接大荒，海天愁思正茫茫。</p>
<p>惊风乱飐芙蓉水。密雨斜侵薜荔墙。</p>
<p>岭树重遮千里目，江流曲似九回肠。</p>
<p>共来百越纹身地，犹是音书滞一乡。</p>
</div>
<div id="section-253" class="section level2">
<h2><span class="header-section-number">43.5</span> 江雪</h2>
<p>千山鸟飞绝，万径人踪灭。</p>
<p>孤舟蓑笠翁，独钓寒江雪。</p>
</div>
</div>
<div id="section-254" class="section level1">
<h1><span class="header-section-number">44</span> 沈佺期</h1>
<div id="section-255" class="section level2">
<h2><span class="header-section-number">44.1</span> 杂诗</h2>
<p>闻道黄龙戌，频年不解兵。</p>
<p>可怜闺里月，长在汉家营。</p>
<p>少妇今春意，良人昨夜情。</p>
<p>谁能将旗鼓，一为取龙城。</p>
</div>
</div>
<div id="section-256" class="section level1">
<h1><span class="header-section-number">45</span> 沈全期</h1>
<div id="section-257" class="section level2">
<h2><span class="header-section-number">45.1</span> 古意呈补阙乔知之</h2>
<p>卢家少妇郁金堂，海燕双栖玳瑁梁。</p>
<p>九月寒砧催木叶，十年征戍忆辽阳。</p>
<p>白浪河北音书断，丹凤城南秋夜长。</p>
<p>谁为含愁独不见，更教明月照流黄。</p>
</div>
</div>
<div id="section-258" class="section level1">
<h1><span class="header-section-number">46</span> 温庭筠</h1>
<div id="section-259" class="section level2">
<h2><span class="header-section-number">46.1</span> 送人东游</h2>
<p>荒戌落黄叶，浩然离故关。</p>
<p>高风汉阳渡，初日郢门山。</p>
<p>江上几人在，天涯孤棹还。</p>
<p>何当重相见，樽酒慰离颜。</p>
</div>
<div id="section-260" class="section level2">
<h2><span class="header-section-number">46.2</span> 利州南渡</h2>
<p>澹然空水对斜晖。曲岛苍茫接翠微。</p>
<p>波上马嘶看棹去，柳边人歇待船归。</p>
<p>数丛沙草群鸥散，万顷江田一鹭飞。</p>
<p>谁解乘舟寻范蠡，五湖烟水独忘机。</p>
</div>
<div id="section-261" class="section level2">
<h2><span class="header-section-number">46.3</span> 苏武庙</h2>
<p>苏武魂销汉使前，古祠高树两茫然。</p>
<p>云边雁断胡天月，陇上羊归塞草烟。</p>
<p>回日楼台非甲帐，去时冠剑是丁年。</p>
<p>茂陵不见封侯印，空向秋波哭逝川。</p>
</div>
<div id="section-262" class="section level2">
<h2><span class="header-section-number">46.4</span> 瑶瑟怨</h2>
<p>冰簟银床梦不成，碧天如水夜云轻。</p>
<p>雁声远过潇湘去，十二楼中月自明。</p>
</div>
</div>
<div id="section-263" class="section level1">
<h1><span class="header-section-number">47</span> 王之涣</h1>
<div id="section-264" class="section level2">
<h2><span class="header-section-number">47.1</span> 登鹳雀楼</h2>
<p>白日依山尽，黄河入海流。</p>
<p>欲穷千里目，更上一层楼。</p>
</div>
<div id="section-265" class="section level2">
<h2><span class="header-section-number">47.2</span> 出塞</h2>
<p>黄河远上白云间，一片孤城万仞山。</p>
<p>羌笛何须怨杨柳，春风不度玉门关。</p>
</div>
</div>
<div id="section-266" class="section level1">
<h1><span class="header-section-number">48</span> 王勃</h1>
<div id="section-267" class="section level2">
<h2><span class="header-section-number">48.1</span> 送杜少府之任蜀州</h2>
<p>城阙辅三秦，风烟望五津。</p>
<p>与君离别意，同是宦游人。</p>
<p>海内存知己，天涯若比邻。</p>
<p>无为在岐路，儿女共沾巾。</p>
</div>
</div>
<div id="section-268" class="section level1">
<h1><span class="header-section-number">49</span> 王建</h1>
<div id="section-269" class="section level2">
<h2><span class="header-section-number">49.1</span> 新嫁娘</h2>
<p>三日入厨下，洗手作羹汤。</p>
<p>未谙姑食性，先遣小姑尝。</p>
</div>
</div>
<div id="section-270" class="section level1">
<h1><span class="header-section-number">50</span> 王昌龄</h1>
<div id="section-271" class="section level2">
<h2><span class="header-section-number">50.1</span> 同从弟南斋玩月忆山阴崔少府</h2>
<p>高卧南斋时，开帷月初吐。</p>
<p>清辉淡水木，演漾在窗户。</p>
<p>苒苒几盈虚，澄澄变今古。</p>
<p>美人清江畔，是夜越吟苦。</p>
<p>千里其如何，微风吹兰杜。</p>
</div>
<div id="section-272" class="section level2">
<h2><span class="header-section-number">50.2</span> 塞下曲・其一</h2>
<p>蝉鸣空桑林，八月萧关道。</p>
<p>出塞复入塞，处处黄芦草。</p>
<p>从来幽并客，皆向沙场老。</p>
<p>莫学游侠儿，矜夸紫骝好。</p>
</div>
<div id="section-273" class="section level2">
<h2><span class="header-section-number">50.3</span> 塞下曲・其二</h2>
<p>饮马渡秋水，水寒风似刀。</p>
<p>平沙日未没，黯黯见临洮。</p>
<p>昔日长城战，咸言意气高。</p>
<p>黄尘足今古，白骨乱蓬蒿。</p>
</div>
<div id="section-274" class="section level2">
<h2><span class="header-section-number">50.4</span> 芙蓉楼送辛渐</h2>
<p>寒雨连江夜入吴，平明送客楚山孤。</p>
<p>洛阳亲友如相问，一片冰心在玉壶。</p>
</div>
<div id="section-275" class="section level2">
<h2><span class="header-section-number">50.5</span> 闺怨</h2>
<p>闺中少妇不知愁，春日凝妆上翠楼。</p>
<p>忽见陌头杨柳色，悔教夫婿觅封侯。</p>
</div>
<div id="section-276" class="section level2">
<h2><span class="header-section-number">50.6</span> 春宫曲</h2>
<p>昨夜风开露井桃，未央前殿月轮高。</p>
<p>平阳歌舞新承宠，帘外春寒赐锦袍。</p>
</div>
<div id="section-277" class="section level2">
<h2><span class="header-section-number">50.7</span> 长信怨</h2>
<p>奉帚平明金殿开，暂将团扇共徘徊。</p>
<p>玉颜不及寒鸦色，犹带昭阳日影来。</p>
</div>
<div id="section-278" class="section level2">
<h2><span class="header-section-number">50.8</span> 出塞</h2>
<p>秦时明月汉时关，万里长征人未还。</p>
<p>但使龙城飞将在，不教胡马渡阴山。</p>
</div>
</div>
<div id="section-279" class="section level1">
<h1><span class="header-section-number">51</span> 王湾</h1>
<div id="section-280" class="section level2">
<h2><span class="header-section-number">51.1</span> 次北固山下</h2>
<p>客路青山下，行舟绿水前。</p>
<p>潮平两岸阔，风正一帆悬。</p>
<p>海日生残夜，江春入旧年。</p>
<p>乡书何处达，归雁洛阳边。</p>
</div>
</div>
<div id="section-281" class="section level1">
<h1><span class="header-section-number">52</span> 王维</h1>
<div id="section-282" class="section level2">
<h2><span class="header-section-number">52.1</span> 送綦毋潜落第还乡</h2>
<p>圣代无隐者，英灵尽来归。</p>
<p>遂令东山客，不得顾采薇。</p>
<p>既至金门远，孰云吾道非。</p>
<p>江淮度寒食，京洛缝春衣。</p>
<p>置酒长安道，同心与我违。</p>
<p>行当浮桂棹，未几拂荆扉。</p>
<p>远树带行客，孤城当落晖。</p>
<p>吾谋适不用，勿谓知音稀。</p>
</div>
<div id="section-283" class="section level2">
<h2><span class="header-section-number">52.2</span> 送别</h2>
<p>下马饮君酒，问君何所之。</p>
<p>君言不得意，归卧南山陲。</p>
<p>但去莫复问，白云无尽时。</p>
</div>
<div id="section-284" class="section level2">
<h2><span class="header-section-number">52.3</span> 青溪</h2>
<p>言入黄花川，每逐青溪水。</p>
<p>随山将万转，趣途无百里。</p>
<p>声喧乱石中，色静深松里。</p>
<p>漾漾泛菱荇，澄澄映葭苇。</p>
<p>我心素已闲，清川澹如此。</p>
<p>请留盘石上，垂钓将已矣。</p>
</div>
<div id="section-285" class="section level2">
<h2><span class="header-section-number">52.4</span> 渭川田家</h2>
<p>斜光照墟落，穷巷牛羊归。</p>
<p>野老念牧童，倚杖候荆扉。</p>
<p>雉雊麦苗秀，蚕眠桑叶稀。</p>
<p>田夫荷锄至，相见语依依。</p>
<p>即此羡闲逸，怅然吟式微。</p>
</div>
<div id="section-286" class="section level2">
<h2><span class="header-section-number">52.5</span> 西施咏</h2>
<p>艳色天下重，西施宁久微。</p>
<p>朝为越溪女，暮作吴宫妃。</p>
<p>贱日岂殊众，贵来方悟稀。</p>
<p>邀人傅粉粉，不自著罗衣。</p>
<p>君宠益娇态，君怜无是非。</p>
<p>当时浣纱伴，莫得同车归。</p>
<p>持谢邻家子，效颦安可希。</p>
</div>
<div id="section-287" class="section level2">
<h2><span class="header-section-number">52.6</span> 洛阳女儿行</h2>
<p>洛阳女儿对门居，才可容颜十五余。</p>
<p>良人玉勒乘骢马，侍女金盘脍鲤鱼。</p>
<p>画阁朱楼尽相望，红桃绿柳垂檐向。</p>
<p>罗帏送上七香车，宝扇迎归九华帐。</p>
<p>狂夫富贵在青春，意气骄奢剧季伦。</p>
<p>自怜碧玉亲教舞，不惜珊瑚持与人。</p>
<p>春窗曙灭九微火，九微片片飞花琐。</p>
<p>戏罢曾无理曲时，妆成只是熏香坐。</p>
<p>城中相识尽繁华，日夜经过赵李家。</p>
<p>谁怜越女颜如玉，贫贱江头自浣沙。</p>
</div>
<div id="section-288" class="section level2">
<h2><span class="header-section-number">52.7</span> 老将行</h2>
<p>少年十五二十时，步行夺得胡马骑。</p>
<p>射杀山中白额虎，肯数邺下黄须儿。</p>
<p>一身转战三千里，一剑曾当百万师。</p>
<p>汉兵奋迅如霹雳，虏骑奔腾畏蒺藜。</p>
<p>卫青不败由天幸，李广无功缘数奇。</p>
<p>自从弃置便衰朽，世事蹉跎成白首。</p>
<p>昔时飞箭无全目，今日垂杨生左肘。</p>
<p>路傍时卖故侯瓜，门前学种先生柳。</p>
<p>苍茫古木连穷巷，寥落寒山对虚牖。</p>
<p>誓令疏勒出飞泉，不似颍川空使酒。</p>
<p>贺兰山下阵如云，羽檄交驰日夕闻。</p>
<p>节使三河募年少，诏书五道出将军。</p>
<p>试拂铁衣如雪色，聊持宝剑动星文。</p>
<p>愿得燕弓射天将，耻令越甲鸣吾君。</p>
<p>莫嫌旧日云中守，犹堪一战取功勋。</p>
</div>
<div id="section-289" class="section level2">
<h2><span class="header-section-number">52.8</span> 桃源行</h2>
<p>渔舟逐水爱山春，两岸桃花夹去津。</p>
<p>坐看红树不知远，行尽青溪忽视人。</p>
<p>山口潜行始隈隩，山开旷望旋平陆。</p>
<p>遥看一处攒云树，近入千家散花竹。</p>
<p>樵客初传汉姓名，居人未改秦衣服。</p>
<p>居人共住武陵源，还从物外起田园。</p>
<p>月明松下房栊静，日出云中鸡犬喧。</p>
<p>惊闻俗客争来集，竞引还家问都邑。</p>
<p>平明闾巷扫花开，薄暮渔樵乘水入。</p>
<p>初因避地去人间，及至成仙遂不还。</p>
<p>峡里谁知有人事，世中遥望空云山。</p>
<p>不疑灵境难闻见，尘心未尽思乡县。</p>
<p>出洞无论隔山水，辞家终拟长游衍。</p>
<p>自谓经过旧不迷，安知峰壑今来变。</p>
<p>当时只记入山深，青溪几曲到云林。</p>
<p>春来遍是桃花水，不辨仙源何处寻。</p>
</div>
<div id="section-290" class="section level2">
<h2><span class="header-section-number">52.9</span> 辋川闲居赠裴秀才迪</h2>
<p>寒山转苍翠，秋水日潺湲。</p>
<p>倚杖柴门外，临风听暮蝉。</p>
<p>渡头余落日，墟里上孤烟。</p>
<p>复值接舆醉，狂歌五柳前。</p>
</div>
<div id="section-291" class="section level2">
<h2><span class="header-section-number">52.10</span> 山居秋暝</h2>
<p>空山新雨后，天气晚来秋。</p>
<p>明月松间照，清泉石上流。</p>
<p>竹喧归浣女，莲动下渔舟。</p>
<p>随意春芳歇，王孙自可留。</p>
</div>
<div id="section-292" class="section level2">
<h2><span class="header-section-number">52.11</span> 归嵩山作</h2>
<p>清川带长薄，车马去闲闲。</p>
<p>流水如有意，暮禽相与还。</p>
<p>荒城临古渡，落日满秋山。</p>
<p>迢递嵩高下，归来且闭关。</p>
</div>
<div id="section-293" class="section level2">
<h2><span class="header-section-number">52.12</span> 终南山</h2>
<p>太乙近天都，连山到海隅。</p>
<p>白云回望合，青霭入看无。</p>
<p>分野中峰变，阴晴众壑殊。</p>
<p>欲投人处宿，隔水问樵夫。</p>
</div>
<div id="section-294" class="section level2">
<h2><span class="header-section-number">52.13</span> 酬张少府</h2>
<p>晚年惟好静，万事不关心。</p>
<p>自顾无长策，空知返旧林。</p>
<p>松风吹解带，山月照弹琴。</p>
<p>君问穷通理，渔歌入浦深。</p>
</div>
<div id="section-295" class="section level2">
<h2><span class="header-section-number">52.14</span> 过香积寺</h2>
<p>不知香积寺，数里入云峰。</p>
<p>古木无人径，深山何处钟。</p>
<p>泉声咽危石，日色冷青松。</p>
<p>薄暮空潭曲，安禅制毒龙。</p>
</div>
<div id="section-296" class="section level2">
<h2><span class="header-section-number">52.15</span> 送梓州李使君</h2>
<p>万壑树参天，千山响杜鹃。</p>
<p>山中一夜雨，树杪百重泉。</p>
<p>汉女输橦布，巴人讼芋田。</p>
<p>文翁翻教授，不敢倚先贤。</p>
</div>
<div id="section-297" class="section level2">
<h2><span class="header-section-number">52.16</span> 汉江临泛</h2>
<p>楚塞三湘接，荆门九派通。</p>
<p>江流天地外，山色有无中。</p>
<p>郡邑浮前浦，波澜动远空。</p>
<p>襄阳好风日，留醉与山翁。</p>
</div>
<div id="section-298" class="section level2">
<h2><span class="header-section-number">52.17</span> 终南别业</h2>
<p>中岁颇好道，晚家南山陲。</p>
<p>兴来每独往，胜事空自知。</p>
<p>行到水穷处，坐看云起时。</p>
<p>偶然值林叟，谈笑无还期。</p>
</div>
<div id="section-299" class="section level2">
<h2><span class="header-section-number">52.18</span> 奉和圣制从蓬莱向兴庆阁道中留春雨中春望之作应制</h2>
<p>渭水自萦秦塞曲，黄山旧绕汉宫斜。</p>
<p>銮舆迥出千门柳，阁道回看上苑花。</p>
<p>云里帝城双凤阙，雨中春树万人家。</p>
<p>为乘阳气行时令，不是宸游玩物华。</p>
</div>
<div id="section-300" class="section level2">
<h2><span class="header-section-number">52.19</span> 积雨辋川庄作</h2>
<p>积雨空林烟火迟，蒸藜炊黍饷东菑。</p>
<p>漠漠水田飞白鹭，阴阴夏木啭黄鹂。</p>
<p>山中习静观朝槿，松下清斋折露葵。</p>
<p>野老与人争席罢，海鸥何事更相疑。</p>
</div>
<div id="section-301" class="section level2">
<h2><span class="header-section-number">52.20</span> 赠郭给事</h2>
<p>洞门高阁霭余晖，桃李阴阴柳絮飞。</p>
<p>禁里疏钟官舍晚，省中啼鸟吏人稀。</p>
<p>晨摇玉佩趋金殿，夕奉天书拜琐闱。</p>
<p>强欲从君无那老，将因卧病解朝衣。</p>
</div>
<div id="section-302" class="section level2">
<h2><span class="header-section-number">52.21</span> 和贾至舍人早朝大明宫之作</h2>
<p>绛帻鸡人报晓筹，尚衣方进翠云裘。</p>
<p>九天阊阖开宫殿，万国衣冠拜冕旒。</p>
<p>日色才临仙掌动，香烟欲傍衮龙浮。</p>
<p>朝罢须裁五色诏，佩声归到凤池头。</p>
</div>
<div id="section-303" class="section level2">
<h2><span class="header-section-number">52.22</span> 鹿柴</h2>
<p>空山不见人，但闻人语响。</p>
<p>返影入深林，复照青苔上。</p>
</div>
<div id="section-304" class="section level2">
<h2><span class="header-section-number">52.23</span> 竹里馆</h2>
<p>独坐幽篁里，弹琴复长啸。</p>
<p>深林人不知，明月来相照。</p>
</div>
<div id="section-305" class="section level2">
<h2><span class="header-section-number">52.24</span> 送别</h2>
<p>山中相送罢，日暮掩柴扉。</p>
<p>春草年年绿，王孙归不归。</p>
</div>
<div id="section-306" class="section level2">
<h2><span class="header-section-number">52.25</span> 相思</h2>
<p>红豆生南国，春来发几枝。</p>
<p>愿君多采撷，此物最相思。</p>
</div>
<div id="section-307" class="section level2">
<h2><span class="header-section-number">52.26</span> 杂诗</h2>
<p>君自故乡来，应知故乡事。</p>
<p>来日绮窗前，寒梅著花未。</p>
</div>
<div id="section-308" class="section level2">
<h2><span class="header-section-number">52.27</span> 九月九日忆山东兄弟</h2>
<p>独在异乡为异客，每逢佳节倍思亲。</p>
<p>遥知兄弟登高处，遍插茱萸少一人。</p>
</div>
<div id="section-309" class="section level2">
<h2><span class="header-section-number">52.28</span> 渭城曲</h2>
<p>渭城朝雨浥轻尘，客舍青青柳色新。</p>
<p>劝君更尽一杯酒，西出阳关无故人。</p>
</div>
<div id="section-310" class="section level2">
<h2><span class="header-section-number">52.29</span> 秋夜曲</h2>
<p>桂魄初生秋露微，轻罗已薄未更衣。</p>
<p>银筝夜久殷勤弄，心怯空房不忍归。</p>
</div>
</div>
<div id="section-311" class="section level1">
<h1><span class="header-section-number">53</span> 王翰</h1>
<div id="section-312" class="section level2">
<h2><span class="header-section-number">53.1</span> 凉州词</h2>
<p>葡萄美酒夜光杯，欲饮琵琶马上催。</p>
<p>醉卧沙场君莫笑，古来征战几人回。</p>
</div>
</div>
<div id="section-313" class="section level1">
<h1><span class="header-section-number">54</span> 白居易</h1>
<div id="section-314" class="section level2">
<h2><span class="header-section-number">54.1</span> 长恨歌</h2>
<p>汉皇重色思倾国，御宇多年求不得。</p>
<p>杨家有女初长成，养在深闺人未识。</p>
<p>天生丽质难自弃，一朝选在君王侧。</p>
<p>回眸一笑百媚生，六宫粉黛无颜色。</p>
<p>春寒赐浴华清池，温泉水滑洗凝脂。</p>
<p>侍儿扶起娇无力，始是新承恩泽时。</p>
<p>云鬓花颜金步摇，芙蓉帐暖度春宵。</p>
<p>春宵苦短日高起，从此君王不早朝。</p>
<p>承欢侍宴无闲暇，春从春游夜专夜。</p>
<p>后宫佳丽三千人，三千宠爱在一身。</p>
<p>金屋妆成娇侍夜，玉楼宴罢醉和春。</p>
<p>姊妹弟兄皆列土，可怜光彩生门户。</p>
<p>遂令天下父母心，不重生男重生女。</p>
<p>骊宫高处入青云，仙乐风飘处处闻。</p>
<p>缓歌谩舞凝丝竹，尽日君王看不足。</p>
<p>渔阳鼙鼓动地来，惊破霓裳羽衣曲。</p>
<p>九重城阙烟尘生，千乘万骑西南行。</p>
<p>翠华摇摇行复止，西出都门百余里。</p>
<p>六军不发无奈何，宛转蛾眉马前死。</p>
<p>花钿委地无人收，翠翘金雀玉搔头。</p>
<p>君王掩面救不得，回看血泪相和流。</p>
<p>黄埃散漫风萧索，云栈萦纡登剑阁。</p>
<p>峨嵋山下少人行，旌旗无光日色薄。</p>
<p>蜀江水碧蜀山青，圣主朝朝暮暮情。</p>
<p>行宫见月伤心色，夜雨闻铃肠断声。</p>
<p>天旋地转回龙驭，到此踌躇不能去。</p>
<p>马嵬坡下泥土中，不见玉颜空死处。</p>
<p>君臣相顾尽沾衣，东望都门信马归。</p>
<p>归来池苑皆依旧，太液芙蓉未央柳。</p>
<p>芙蓉如面柳如眉，对此如何不泪垂。</p>
<p>春风桃李花开日，秋雨梧桐叶落时。</p>
<p>西宫南内多秋草，落叶满阶红不扫。</p>
<p>梨园弟子白发新，椒房阿监青娥老。</p>
<p>夕殿萤飞思悄然，孤灯挑尽未成眠。</p>
<p>迟迟钟鼓初长夜，耿耿星河欲曙天。</p>
<p>鸳鸯瓦冷霜华重，翡翠衾寒谁与共。</p>
<p>悠悠生死别经年，魂魄不曾来入梦。</p>
<p>临邛道士鸿都客，能以精诚致魂魄。</p>
<p>为感君王辗转思，遂教方士殷勤觅。</p>
<p>排空驭气奔如电，升天入地求之遍。</p>
<p>上穷碧落下黄泉，两处茫茫皆不见。</p>
<p>忽闻海上有仙山，山在虚无缥渺间。</p>
<p>楼阁玲珑五云起，其中绰约多仙子。</p>
<p>中有一人字太真，雪肤花貌参差是。</p>
<p>金阙西厢叩玉扃，转教小玉报双成。</p>
<p>闻道汉家天子使，九华帐里梦魂惊。</p>
<p>揽衣推枕起徘徊，珠箔银屏迤逦开。</p>
<p>云鬓半偏新睡觉，花冠不整下堂来。</p>
<p>风吹仙袂飘飘举，犹似霓裳羽衣舞。</p>
<p>玉容寂寞泪阑干，梨花一枝春带雨。</p>
<p>含情凝睇谢君王，一别音容两渺茫。</p>
<p>昭阳殿里恩爱绝，蓬莱宫中日月长。</p>
<p>回头下望人寰处，不见长安见尘雾。</p>
<p>惟将旧物表深情，钿合金钗寄将去。</p>
<p>钗留一股合一扇，钗擘黄金合分钿。</p>
<p>但教心似金钿坚，天上人间会相见。</p>
<p>临别殷勤重寄词，词中有誓两心知。</p>
<p>七月七日长生殿，夜半无人私语时。</p>
<p>在天愿作比翼鸟，在地愿为连理枝。</p>
<p>天长地久有时尽，此恨绵绵无绝期。</p>
</div>
<div id="section-315" class="section level2">
<h2><span class="header-section-number">54.2</span> 琵琶行・并序</h2>
<p>元和十年，余左迁九江郡司马。明年秋，送客湓浦口，闻舟中夜弹琵琶者。</p>
<p>听其音，铮铮然有京都声。问其人，本长安倡女，尝学琶琵于穆曹二善才。</p>
<p>年长色衰，委身为贾人妇。遂令酒使快弹数曲。曲罢悯然，自叙少小时</p>
<p>欢乐事，今漂沦憔悴，转徒于江湖间余出官二年，恬然自安，感斯人言，</p>
<p>浔阳江头夜送客，枫叶荻花秋瑟瑟。</p>
<p>主人下马客在船，举酒欲饮无管弦。</p>
<p>醉不成欢惨将别，别时茫茫江浸月。</p>
<p>忽闻水上琵琶声，主人忘归客不发。</p>
<p>寻声暗问弹者谁，琵琶声停欲语迟。</p>
<p>移船相近邀相见，添酒回灯重开宴。</p>
<p>千呼万唤始出来，犹抱琵琶半遮面。</p>
<p>转轴拨弦三两声，未成曲调先有情。</p>
<p>弦弦掩抑声声思，似诉平生不得志。</p>
<p>低眉信手续续弹，说尽心中无限事。</p>
<p>轻拢慢捻抹复挑，初为霓裳后六幺。</p>
<p>大弦嘈嘈如急雨，小弦切切如私语。</p>
<p>嘈嘈切切错杂弹，大珠小珠落玉盘。</p>
<p>间关莺语花底滑，幽咽泉流水下滩。</p>
<p>水泉冷涩弦凝绝，凝绝不通声渐歇。</p>
<p>别有幽愁暗恨生，此时无声胜有声。</p>
<p>银瓶乍破水浆迸，铁骑突出刀枪鸣。</p>
<p>曲终收拨当心画，四弦一声如裂帛。</p>
<p>东船西舫悄无言，唯见江心秋月白。</p>
<p>沉吟放拨插弦中，整顿衣裳起敛容。</p>
<p>自言本是京城女，家在虾蟆陵下住。</p>
<p>十三学得琵琶成，名属教坊第一部。</p>
<p>曲罢常教善才服，妆成每被秋娘炉。</p>
<p>五陵年少争缠头，一曲红消不知数。</p>
<p>钿头银篦击节碎，血色罗裙翻酒污。</p>
<p>今年欢笑复明年，秋月春风等闲度。</p>
<p>弟走从军阿姨死，暮去朝来颜色故。</p>
<p>门前冷落车马稀，老大嫁作商人妇。</p>
<p>商人重利轻别离，前月浮梁买茶去。</p>
<p>去来江口守空船，绕舱明月江水寒。</p>
<p>夜深忽梦少年事，梦啼妆泪红阑干。</p>
<p>我闻琵琶已叹息，又闻此语重唧唧。</p>
<p>同是天涯沦落人，相逢何必曾相识。</p>
<p>我从去年辞帝京，谪居卧病浔阳城。</p>
<p>浔阳地僻无音乐，终岁不闻丝竹声。</p>
<p>住近湓江地低湿，黄芦苦竹绕宅生。</p>
<p>其间旦暮闻何物，杜鹃啼血猿哀鸣。</p>
<p>春江花朝秋月夜，往往取酒还独倾。</p>
<p>岂无山歌与姑笛，呕哑嘲哳难为听。</p>
<p>今夜闻君琵琶语，如听仙乐耳暂明。</p>
<p>莫辞更坐弹一曲，为君翻作琵琶行。</p>
<p>感我此言良久立，却坐促弦弦转急。</p>
<p>凄凄不似向前声，满座重闻皆掩泣。</p>
<p>座中泣下谁最多，江州司马清衫湿。</p>
</div>
<div id="section-316" class="section level2">
<h2><span class="header-section-number">54.3</span> 琵琶行。</h2>
<p>元和十年，余左迁九江郡司马。明年秋，送客湓浦口，闻舟中夜弹琵琶者。</p>
<p>听其音，铮铮然有京都声。问其人，本长安倡女，尝学琶琵于穆曹二善才。</p>
<p>年长色衰，委身为贾人妇。遂令酒使快弹数曲。曲罢悯然，自叙少小时</p>
<p>欢乐事，今漂沦憔悴，转徒于江湖间余出官二年，恬然自安，感斯人言，</p>
<p>浔阳江头夜送客，枫叶荻花秋瑟瑟。</p>
<p>主人下马客在船，举酒欲饮无管弦。</p>
<p>醉不成欢惨将别，别时茫茫江浸月。</p>
<p>忽闻水上琵琶声，主人忘归客不发。</p>
<p>寻声暗问弹者谁，琵琶声停欲语迟。</p>
<p>移船相近邀相见，添酒回灯重开宴。</p>
<p>千呼万唤始出来，犹抱琵琶半遮面。</p>
<p>转轴拨弦三两声，未成曲调先有情。</p>
<p>弦弦掩抑声声思，似诉平生不得志。</p>
<p>低眉信手续续弹，说尽心中无限事。</p>
<p>轻拢慢捻抹复挑，初为霓裳后六幺。</p>
<p>大弦嘈嘈如急雨，小弦切切如私语。</p>
<p>嘈嘈切切错杂弹，大珠小珠落玉盘。</p>
<p>间关莺语花底滑，幽咽泉流水下滩。</p>
<p>水泉冷涩弦凝绝，凝绝不通声渐歇。</p>
<p>别有幽愁暗恨生，此时无声胜有声。</p>
<p>银瓶乍破水浆迸，铁骑突出刀枪鸣。</p>
<p>曲终收拨当心画，四弦一声如裂帛。</p>
<p>东船西舫悄无言，唯见江心秋月白。</p>
<p>沉吟放拨插弦中，整顿衣裳起敛容。</p>
<p>自言本是京城女，家在虾蟆陵下住。</p>
<p>十三学得琵琶成，名属教坊第一部。</p>
<p>曲罢常教善才服，妆成每被秋娘炉。</p>
<p>五陵年少争缠头，一曲红消不知数。</p>
<p>钿头银篦击节碎，血色罗裙翻酒污。</p>
<p>今年欢笑复明年，秋月春风等闲度。</p>
<p>弟走从军阿姨死，暮去朝来颜色故。</p>
<p>门前冷落车马稀，老大嫁作商人妇。</p>
<p>商人重利轻别离，前月浮梁买茶去。</p>
<p>去来江口守空船，绕舱明月江水寒。</p>
<p>夜深忽梦少年事，梦啼妆泪红阑干。</p>
<p>我闻琵琶已叹息，又闻此语重唧唧。</p>
<p>同是天涯沦落人，相逢何必曾相识。</p>
<p>我从去年辞帝京，谪居卧病浔阳城。</p>
<p>浔阳地僻无音乐，终岁不闻丝竹声。</p>
<p>住近湓江地低湿，黄芦苦竹绕宅生。</p>
<p>其间旦暮闻何物，杜鹃啼血猿哀鸣。</p>
<p>春江花朝秋月夜，往往取酒还独倾。</p>
<p>岂无山歌与姑笛，呕哑嘲哳难为听。</p>
<p>今夜闻君琵琶语，如听仙乐耳暂明。</p>
<p>莫辞更坐弹一曲，为君翻作琵琶行。</p>
<p>感我此言良久立，却坐促弦弦转急。</p>
<p>凄凄不似向前声，满座重闻皆掩泣。</p>
<p>座中泣下谁最多，江州司马清衫湿。</p>
</div>
<div id="section-317" class="section level2">
<h2><span class="header-section-number">54.4</span> 草</h2>
<p>离离原上草，一岁一枯荣。</p>
<p>野火烧不尽，春风吹又生。</p>
<p>远芳侵古道，晴翠接荒城。</p>
<p>又送王孙去，萋萋满别情。</p>
</div>
<div id="section-318" class="section level2">
<h2><span class="header-section-number">54.5</span> 自河南经乱,关内阻饥,兄弟离散,各在一处.因望月有感,聊书所怀,寄上浮梁大兄,于潜七兄,乌江十五兄,兼示符离及下邽弟妹</h2>
<p>时难年荒世业空，弟兄羁旅各西东。</p>
<p>田园寥落干戈后，骨肉流离道路中。</p>
<p>吊影分为千里雁，辞根散作九秋蓬。</p>
<p>共看明月应垂泪，一夜乡心五处同。</p>
</div>
<div id="section-319" class="section level2">
<h2><span class="header-section-number">54.6</span> 问刘十九</h2>
<p>绿蚁新醅酒，红泥小火炉。</p>
<p>晚来天欲雪，能饮一杯无。</p>
</div>
<div id="section-320" class="section level2">
<h2><span class="header-section-number">54.7</span> 后宫词</h2>
<p>泪湿罗巾梦不成，夜深前殿按歌声。</p>
<p>红颜未老恩先断，斜倚熏笼坐到明。</p>
</div>
</div>
<div id="section-321" class="section level1">
<h1><span class="header-section-number">55</span> 皇甫冉</h1>
<div id="section-322" class="section level2">
<h2><span class="header-section-number">55.1</span> 春思</h2>
<p>莺啼燕语报新年，马邑龙堆路几千。</p>
<p>家住层城临汉苑，心随明月到胡天。</p>
<p>机中锦字论长恨，楼上花枝笑独眠。</p>
<p>为问元戎窦车骑，何时返旆勒燕然。</p>
</div>
</div>
<div id="section-323" class="section level1">
<h1><span class="header-section-number">56</span> 祖咏</h1>
<div id="section-324" class="section level2">
<h2><span class="header-section-number">56.1</span> 望蓟门</h2>
<p>燕台一去客心惊，笳鼓喧喧汉将营。</p>
<p>万里寒光生积雪，三边曙色动危旌，</p>
<p>沙场烽火侵胡月，海畔云山拥蓟城。</p>
<p>少小虽非投笔吏，论功还欲请长缨。</p>
</div>
<div id="section-325" class="section level2">
<h2><span class="header-section-number">56.2</span> 终南望余雪</h2>
<p>终南阴岭秀，积雪浮云端。</p>
<p>林表明霁色，城中增暮寒。</p>
</div>
</div>
<div id="section-326" class="section level1">
<h1><span class="header-section-number">57</span> 秦韬玉</h1>
<div id="section-327" class="section level2">
<h2><span class="header-section-number">57.1</span> 贫女</h2>
<p>蓬门未识绮罗香，拟托良媒益自伤。</p>
<p>谁爱风流高格调，共怜时世俭梳妆。</p>
<p>敢将十指夸针巧，不把双眉斗画长。</p>
<p>苦恨年年压金线，为他人作嫁衣裳。</p>
</div>
</div>
<div id="section-328" class="section level1">
<h1><span class="header-section-number">58</span> 綦毋潜</h1>
<div id="section-329" class="section level2">
<h2><span class="header-section-number">58.1</span> 春泛若耶溪</h2>
<p>幽意无断绝，此去随所偶。</p>
<p>晚风吹行舟，花路入溪口。</p>
<p>际夜转西壑，隔山望南斗。</p>
<p>潭烟飞溶溶，林月低向后。</p>
<p>生事且弥漫，愿为持竿叟。</p>
</div>
</div>
<div id="section-330" class="section level1">
<h1><span class="header-section-number">59</span> 薛逢</h1>
<div id="section-331" class="section level2">
<h2><span class="header-section-number">59.1</span> 宫词</h2>
<p>十二楼中尽晓妆，望仙楼上望君王。</p>
<p>锁衔金兽连环冷，水滴铜龙昼漏长。</p>
<p>云髻罢梳还对镜，罗衣欲换更添香。</p>
<p>遥窥正殿帘开处，袍袴宫人扫御床。</p>
</div>
</div>
<div id="section-332" class="section level1">
<h1><span class="header-section-number">60</span> 裴迪</h1>
<div id="section-333" class="section level2">
<h2><span class="header-section-number">60.1</span> 送崔九</h2>
<p>归山深浅去，须尽丘壑美。</p>
<p>莫学武陵人，暂游桃源里。</p>
</div>
</div>
<div id="section-334" class="section level1">
<h1><span class="header-section-number">61</span> 西鄙人</h1>
<div id="section-335" class="section level2">
<h2><span class="header-section-number">61.1</span> 哥舒歌</h2>
<p>北斗七星高，哥舒夜带刀。</p>
<p>至今窥牧马，不敢过临洮。</p>
</div>
</div>
<div id="section-336" class="section level1">
<h1><span class="header-section-number">62</span> 许浑</h1>
<div id="section-337" class="section level2">
<h2><span class="header-section-number">62.1</span> 秋日赴阙题潼关驿楼</h2>
<p>红叶晚萧萧，长亭酒一瓢。</p>
<p>残云归太华，疏雨过中条。</p>
<p>树色随关迥，河声入海遥。</p>
<p>帝乡明日到，犹自梦渔樵。</p>
</div>
<div id="section-338" class="section level2">
<h2><span class="header-section-number">62.2</span> 早秋</h2>
<p>遥夜泛清瑟，西风生翠萝。</p>
<p>残萤栖玉露，早雁拂金河。</p>
<p>高树晓还密，远山晴更多。</p>
<p>淮南一叶下，自觉洞庭波。</p>
</div>
</div>
<div id="section-339" class="section level1">
<h1><span class="header-section-number">63</span> 贺知章</h1>
<div id="section-340" class="section level2">
<h2><span class="header-section-number">63.1</span> 回乡偶书</h2>
<p>少小离家老大回，乡音无改鬓毛催。</p>
<p>儿童相见不相识，笑问客从何处来。</p>
</div>
</div>
<div id="section-341" class="section level1">
<h1><span class="header-section-number">64</span> 贾岛</h1>
<div id="section-342" class="section level2">
<h2><span class="header-section-number">64.1</span> 寻隐者不遇</h2>
<p>松下问童子，言师采药去。</p>
<p>只在此山中，云深不知处。</p>
</div>
</div>
<div id="section-343" class="section level1">
<h1><span class="header-section-number">65</span> 邱为</h1>
<div id="section-344" class="section level2">
<h2><span class="header-section-number">65.1</span> 寻西山隐者不遇</h2>
<p>绝顶一茅茨，直上三十里。</p>
<p>叩关无僮仆，窥室惟案几。</p>
<p>若非巾柴车，应是钓秋水。</p>
<p>差池不相见，黾勉空仰止。</p>
<p>草色新雨中，松声晚窗里。</p>
<p>及兹契幽绝，自足荡心耳。</p>
<p>虽无宾主意，颇得清净理。</p>
<p>兴尽方下山，何必待之子。</p>
</div>
</div>
<div id="section-345" class="section level1">
<h1><span class="header-section-number">66</span> 郑畋</h1>
<div id="section-346" class="section level2">
<h2><span class="header-section-number">66.1</span> 马嵬坡</h2>
<p>玄宗回马杨妃死，云雨难忘日月新。</p>
<p>终是圣明天子事，景阳宫井又何人。</p>
</div>
</div>
<div id="section-347" class="section level1">
<h1><span class="header-section-number">67</span> 金昌绪</h1>
<div id="section-348" class="section level2">
<h2><span class="header-section-number">67.1</span> 春怨</h2>
<p>打起黄莺儿，莫教枝上啼。</p>
<p>啼时惊妾梦，不得到辽西。</p>
</div>
</div>
<div id="section-349" class="section level1">
<h1><span class="header-section-number">68</span> 钱起</h1>
<div id="section-350" class="section level2">
<h2><span class="header-section-number">68.1</span> 送僧归日本</h2>
<p>上国随缘住，来途若梦行。</p>
<p>浮天沧海远，去世法舟轻。</p>
<p>水月通禅寂，鱼龙听梵声。</p>
<p>惟怜一灯影，万里眼中明。</p>
</div>
<div id="section-351" class="section level2">
<h2><span class="header-section-number">68.2</span> 谷口书斋寄杨补阙</h2>
<p>泉壑带茅茨，云霞生薜帷。</p>
<p>竹怜新雨后，山爱夕阳时。</p>
<p>闲鹭栖常早，秋花落更迟。</p>
<p>家僮扫罗径，昨与故人期。</p>
</div>
<div id="section-352" class="section level2">
<h2><span class="header-section-number">68.3</span> 赠阙下裴舍人</h2>
<p>二月黄鹂飞上林，春城紫禁晓阴阴。</p>
<p>长乐钟声花外尽，龙池柳色雨中深。</p>
<p>阳和不散穷途恨，霄汉常悬捧日心。</p>
<p>献赋十年犹未遇，羞将白发对华簪。</p>
</div>
</div>
<div id="section-353" class="section level1">
<h1><span class="header-section-number">69</span> 陈子昂</h1>
<div id="section-354" class="section level2">
<h2><span class="header-section-number">69.1</span> 登幽州台歌</h2>
<p>前不见古人，后不见来者。</p>
<p>念天地之悠悠，独怆然而泪下。</p>
</div>
</div>
<div id="section-355" class="section level1">
<h1><span class="header-section-number">70</span> 陈陶</h1>
<div id="section-356" class="section level2">
<h2><span class="header-section-number">70.1</span> 陇西行</h2>
<p>誓扫匈奴不顾身，五千貂锦丧胡尘。</p>
<p>可怜无定河边骨，犹是深闺梦里人。</p>
</div>
</div>
<div id="section-357" class="section level1">
<h1><span class="header-section-number">71</span> 韦庄</h1>
<div id="section-358" class="section level2">
<h2><span class="header-section-number">71.1</span> 章台夜思</h2>
<p>清瑟怨遥夜，绕弦风雨哀。</p>
<p>孤灯闻楚角，残月下章台。</p>
<p>芳草已云暮，故人殊未来。</p>
<p>乡书不可寄，秋雁又南回。</p>
</div>
<div id="section-359" class="section level2">
<h2><span class="header-section-number">71.2</span> 金陵图</h2>
<p>江雨霏霏江草齐，六朝如梦鸟空啼。</p>
<p>无情最是台城柳，依旧烟笼十里堤。</p>
</div>
</div>
<div id="section-360" class="section level1">
<h1><span class="header-section-number">72</span> 韦应物</h1>
<div id="section-361" class="section level2">
<h2><span class="header-section-number">72.1</span> 郡斋雨中与诸文士燕集</h2>
<p>兵卫森画戟，燕寝凝清香。</p>
<p>海上风雨至，逍遥池阁凉。</p>
<p>烦疴近消散，嘉宾复满堂。</p>
<p>自惭居处崇，未睹斯民康。</p>
<p>理会是非遣，性达形迹忘。</p>
<p>鲜肥属时禁，蔬果幸见尝。</p>
<p>俯饮一杯酒，仰聆金玉章。</p>
<p>神欢体自轻，意欲凌风翔。</p>
<p>吴中盛文史，群彦今汪洋。</p>
<p>方知大藩地，岂曰财赋强。</p>
</div>
<div id="section-362" class="section level2">
<h2><span class="header-section-number">72.2</span> 初发扬子寄元大校书</h2>
<p>凄凄去亲爱，泛泛入烟雾。</p>
<p>归棹洛阳人，残钟广陵树。</p>
<p>今朝为此别，何处还相遇。</p>
<p>世事波上舟，沿洄安得住。</p>
</div>
<div id="section-363" class="section level2">
<h2><span class="header-section-number">72.3</span> 寄全椒山中道士</h2>
<p>今朝郡斋冷，忽念山中客。</p>
<p>涧底束荆薪，归来煮白石。</p>
<p>欲恃一瓢酒，远慰风雨夕。</p>
<p>落叶满空山，何处寻行迹。</p>
</div>
<div id="section-364" class="section level2">
<h2><span class="header-section-number">72.4</span> 长安遇冯著</h2>
<p>客从东方来，衣上灞陵雨。</p>
<p>问客何为来，采山因买斧。</p>
<p>冥冥花正开、扬扬燕新乳。</p>
<p>昨别今已春，鬓丝生几缕。</p>
</div>
<div id="section-365" class="section level2">
<h2><span class="header-section-number">72.5</span> 夕次盱眙县</h2>
<p>落帆逗淮镇，停舫临孤驿。</p>
<p>浩浩风起波，冥冥日沉夕。</p>
<p>人归山郭暗，雁下芦洲白。</p>
<p>独夜忆秦关，听钟未眠客。</p>
</div>
<div id="section-366" class="section level2">
<h2><span class="header-section-number">72.6</span> 东郊</h2>
<p>吏舍局终年，出郊旷清曙。</p>
<p>杨柳散和风，青山澹吾虑。</p>
<p>依丛适自憩，缘涧还复去。</p>
<p>微雨霭芳原，春鸠鸣何处。</p>
<p>乐幽心屡止，遵事迹犹遽。</p>
<p>终罢斯结庐，慕陶真可庶。</p>
</div>
<div id="section-367" class="section level2">
<h2><span class="header-section-number">72.7</span> 送杨氏女</h2>
<p>永日方戚戚，出行复悠悠。</p>
<p>女子今有行，大江溯轻舟。</p>
<p>尔辈苦无恃，抚念益慈柔。</p>
<p>幼为长所育，两别泣不休。</p>
<p>对此结中肠，义往难复留。</p>
<p>自小阙内训，事姑贻我忧。</p>
<p>赖兹托令门，任恤庶无尤。</p>
<p>贫俭诚所尚，资从岂待周。</p>
<p>孝恭遵妇道，容止顺其猷。</p>
<p>别离在今晨，见尔当何秋。</p>
<p>居闲始自遣，临感忽难收。</p>
<p>归来视幼女，零泪缘缨流。</p>
</div>
<div id="section-368" class="section level2">
<h2><span class="header-section-number">72.8</span> 淮上喜会梁川故人</h2>
<p>江汉曾为客，相逢每醉还。</p>
<p>浮云一别后，流水十年间。</p>
<p>欢笑情如旧，萧疏鬓已斑。</p>
<p>何因北归去，淮上对秋山。</p>
</div>
<div id="section-369" class="section level2">
<h2><span class="header-section-number">72.9</span> 赋得暮雨送李胄</h2>
<p>楚江微雨里，建业暮钟时。</p>
<p>漠漠帆来重，冥冥鸟去迟。</p>
<p>海门深不见，浦树远含滋。</p>
<p>相送情无限，沾襟比散丝。</p>
</div>
<div id="section-370" class="section level2">
<h2><span class="header-section-number">72.10</span> 寄李儋元锡</h2>
<p>去年花里逢君别，今日花开又一年。</p>
<p>世事茫茫难自料，春愁黯黯独成眠。</p>
<p>身多疾病思田里，邑有流亡愧俸钱。</p>
<p>闻道欲来相问讯，西楼望月几回圆。</p>
</div>
<div id="section-371" class="section level2">
<h2><span class="header-section-number">72.11</span> 秋夜寄邱员外</h2>
<p>怀君属秋夜，散步咏凉天。</p>
<p>空山松子落，幽人应未眠。</p>
</div>
<div id="section-372" class="section level2">
<h2><span class="header-section-number">72.12</span> 滁州西涧</h2>
<p>独怜幽草涧边生，上有黄鹂深树鸣。</p>
<p>春潮带雨晚来急，野渡无人舟自横。</p>
</div>
</div>
<div id="section-373" class="section level1">
<h1><span class="header-section-number">73</span> 韩愈</h1>
<div id="section-374" class="section level2">
<h2><span class="header-section-number">73.1</span> 山石</h2>
<p>山石荦确行径微，黄昏到寺蝙蝠飞。</p>
<p>升堂坐阶新雨足，芭蕉叶大栀子肥。</p>
<p>僧言古壁佛画好，以火来照所见稀。</p>
<p>铺床拂席置羹饭，疏粝亦足饱我饥。</p>
<p>夜深静卧百虫绝，清月出岭光入扉。</p>
<p>天明独去无道路，出入高下穷烟霏。</p>
<p>山红涧碧纷烂漫，时见松枥皆十围。</p>
<p>当流赤足踏涧石，水声激激风吹衣。</p>
<p>人生如此自可乐，岂必局束为人鞿。</p>
<p>嗟哉吾党二三子，安得至老不更归。</p>
</div>
<div id="section-375" class="section level2">
<h2><span class="header-section-number">73.2</span> 八月十五夜赠张功曹</h2>
<p>纤云四卷天无河，清风吹空月舒波。</p>
<p>沙平水息声影绝，一杯相属君当歌。</p>
<p>君歌声酸辞且苦，不能听终泪如雨。</p>
<p>洞庭连天九疑高，蛟龙出没猩鼯号。</p>
<p>十生九死到官所，幽居默默如藏逃。</p>
<p>下床畏蛇食畏药，海气湿蛰熏腥臊。</p>
<p>昨者州前捶大鼓，嗣皇继圣登夔皋。</p>
<p>赦书一日行万里，罪从大辟皆除死。</p>
<p>迁者追回流者还，涤瑕荡垢清朝班。</p>
<p>州家申名使家抑，坎轲只得移荆蛮。</p>
<p>判司卑官不堪说，未免捶楚尘埃间。</p>
<p>同时辈流多上道，天路幽险难追攀。</p>
<p>君歌且休听我歌，我歌今与君殊科：</p>
<p>一年明月今宵多，人生由命非由他，</p>
<p>有酒不饮奈明何？</p>
</div>
<div id="section-376" class="section level2">
<h2><span class="header-section-number">73.3</span> 谒衡岳庙遂宿岳寺题门楼</h2>
<p>五岳祭秩皆三公，四方环镇嵩当中。</p>
<p>火维地荒足妖怪，天假神柄专其雄。</p>
<p>喷云泄雾藏半腹，虽有绝顶谁能穷。</p>
<p>我来正逢秋雨节，阴气晦味无清风。</p>
<p>潜心默祷若有应，岂非正直能感通。</p>
<p>须臾静扫众峰出，仰见突兀撑青空。</p>
<p>紫盖连延接天柱，石廪腾掷堆祝融。</p>
<p>森然魄动下马拜，松柏一径趋灵宫。</p>
<p>粉墙丹柱动光彩，鬼物图画填青红。</p>
<p>升阶伛偻荐脯酒，欲以菲薄明其衷。</p>
<p>庙内老人识神意，睢盱侦伺能鞠躬。</p>
<p>手持杯蛟导我掷，云此最吉余难同。</p>
<p>窜逐蛮荒幸不死，衣食才足甘长终。</p>
<p>侯王将相望久绝，神纵欲福难为功。</p>
<p>夜投佛寺上高阁，星月掩映云臆攏。</p>
<p>猿鸣钟动不知曙，杲杲寒日生于东。</p>
</div>
<div id="section-377" class="section level2">
<h2><span class="header-section-number">73.4</span> 石鼓歌</h2>
<p>张生手持石鼓文，劝我试作石鼓歌。</p>
<p>少陵无人谪仙死，才薄将奈石鼓何。</p>
<p>周纲凌迟四海沸，宣王愤起挥天戈。</p>
<p>大开明堂受朝贺，诸侯剑佩鸣相磨。</p>
<p>搜于岐阳骋雄俊，万里禽兽皆遮罗。</p>
<p>镌功勒成告万世，凿石作鼓隳嵯峨。</p>
<p>从臣才艺咸第一，拣选撰刻留山阿。</p>
<p>雨淋日炙野火燎，鬼物守护烦撝呵。</p>
<p>公从何处得纸本，毫发尽备无差讹。</p>
<p>辞严义密读难晓，字体不类隶与蝌。</p>
<p>年深岂免有缺画，快剑砍断生蛟鼍。</p>
<p>鸾翔凤翥众仙下，珊瑚碧树交枝柯。</p>
<p>金绳铁索锁钮壮，古鼎跃水龙腾梭。</p>
<p>陋儒编诗不收入，二雅褊迫无委蛇。</p>
<p>孔子西行不到秦，掎摭星宿遗羲娥。</p>
<p>嗟余好古生苦晚，对此涕泪双滂沱。</p>
<p>忆昔初蒙博士征，其年始改称元和。</p>
<p>古人从军在右辅，为我度量掘臼科。</p>
<p>濯冠沐浴告祭酒，如此至宝存岂多。</p>
<p>毡包席裹可立致，十鼓只载数骆驼。</p>
<p>荐诸太庙比郜鼎，光价岂止百倍过。</p>
<p>圣恩若许留太学，诸生讲解得切磋。</p>
<p>观经鸿都尚填咽，坐见举国来奔波。</p>
<p>剜苔剔藓露节角，安置妥帖平不颇。</p>
<p>大厦深檐与覆盖，经历久远期无陀。</p>
<p>中朝大官老于事，讵肯感激徒媕娿。</p>
<p>牧童敲火牛砺角，谁复著手为摩挲。</p>
<p>日销月铄就埋没，六年西顾空吟哦。</p>
<p>羲之俗书趁姿媚，数纸尚可博白鹅。</p>
<p>继周八代争战罢，无人收拾理则那。</p>
<p>方今太平日无事，柄任儒术崇丘轲。</p>
<p>安能以此上论列，愿借辩口如悬河。</p>
<p>石鼓之歌止于此，呜呼吾意其蹉跎。</p>
</div>
</div>
<div id="section-378" class="section level1">
<h1><span class="header-section-number">74</span> 韩翃</h1>
<div id="section-379" class="section level2">
<h2><span class="header-section-number">74.1</span> 酬程延秋夜即事见赠</h2>
<p>长簟迎风早，空城澹月华。</p>
<p>星河秋一雁，砧杵夜千家。</p>
<p>节候看应晚，心期卧已赊。</p>
<p>向来吟秀句，不觉已鸣鸦。</p>
</div>
<div id="section-380" class="section level2">
<h2><span class="header-section-number">74.2</span> 同题仙游观</h2>
<p>仙台初见五城楼，风物凄凄宿雨收。</p>
<p>山色遥连秦树晚，砧声近报汉宫秋。</p>
<p>疏松影落空坛静，细草香闲小洞幽。</p>
<p>何用别寻方外去，人间亦自有丹丘。</p>
</div>
</div>
<div id="section-381" class="section level1">
<h1><span class="header-section-number">75</span> 韩翎</h1>
<div id="section-382" class="section level2">
<h2><span class="header-section-number">75.1</span> 寒食</h2>
<p>春城无处不飞花，寒食东风御柳斜。</p>
<p>日暮汉宫传蜡烛，轻烟散入五侯家。</p>
</div>
<div id="section-383" class="section level2">
<h2><span class="header-section-number">75.2</span> 已凉</h2>
<p>碧阑干外绣帘垂，猩色屏风画折枝。</p>
<p>八尺龙须方锦褥，已凉天气未寒时。</p>
</div>
</div>
<div id="section-384" class="section level1">
<h1><span class="header-section-number">76</span> 顾况</h1>
<div id="section-385" class="section level2">
<h2><span class="header-section-number">76.1</span> 宫词</h2>
<p>玉楼天半起笙歌，风送宫嫔笑语和。</p>
<p>月殿影开闻夜漏，水晶帘卷近秋河。</p>
</div>
</div>
<div id="section-386" class="section level1">
<h1><span class="header-section-number">77</span> 马戴</h1>
<div id="section-387" class="section level2">
<h2><span class="header-section-number">77.1</span> 灞上秋居</h2>
<p>灞原风雨定，晚见雁行频。</p>
<p>落叶他乡树，寒灯独夜人。</p>
<p>空园白露滴，孤壁野僧邻。</p>
<p>寄卧郊扉久，何年致此身。</p>
</div>
<div id="section-388" class="section level2">
<h2><span class="header-section-number">77.2</span> 楚江怀古</h2>
<p>露气寒光集，微阳下楚丘。</p>
<p>猿啼洞庭树，人在木兰舟。</p>
<p>广泽生明月，苍山夹乱流。</p>
<p>云中君不见，竟夕自悲秋。</p>
</div>
</div>
<div id="section-389" class="section level1">
<h1><span class="header-section-number">78</span> 骆宾王</h1>
<div id="section-390" class="section level2">
<h2><span class="header-section-number">78.1</span> 在狱咏蝉・并序</h2>
<p>余禁所禁垣西，是法厅事也，有古槐数株焉。</p>
<p>虽生意可知，同殷仲文之古树；而听讼斯在，即周召伯之甘棠，</p>
<p>每至夕照低阴，秋蝉疏引，发声幽息，有切尝闻，岂人心异于曩时，将虫响悲于前听？</p>
<p>嗟乎，声以动容，德以象贤。</p>
<p>故洁其身也，禀君子达人之高行；</p>
<p>蜕其皮也，有仙都羽化之灵姿。</p>
<p>候时而来，顺阴阳之数；</p>
<p>应节为变，审藏用之机。</p>
<p>有目斯开，不以道昏而昧其视；</p>
<p>有翼自薄，不以俗厚而易其真。</p>
<p>吟乔树之微风，韵姿天纵；</p>
<p>饮高秋之坠露，清畏人知。</p>
<p>仆失路艰虞，遭时徽纆。</p>
<p>不哀伤而自怨，未摇落而先衰。</p>
<p>闻蟪蛄之流声，悟平反之已奏；</p>
<p>见螳螂之抱影，怯危机之未安。</p>
<p>感而缀诗，贻诸知己。</p>
<p>庶情沿物应，哀弱羽之飘零；</p>
<p>道寄人知，悯余声之寂寞。</p>
<p>非谓文墨，取代幽忧云尔。</p>
<p>西陆蝉声唱，南冠客思深。</p>
<p>不堪玄鬓影，来对白头吟。</p>
<p>露重飞难进，风多响易沉。</p>
<p>无人信高洁，谁为表予心。</p>
</div>
</div>
<div id="section-391" class="section level1">
<h1><span class="header-section-number">79</span> 高适</h1>
<div id="section-392" class="section level2">
<h2><span class="header-section-number">79.1</span> 燕歌行・并序</h2>
<p>开元二十六年，客有从元戎出塞而还者，作燕歌行以示适。</p>
<p>感征戍之事，因而和焉。</p>
<p>汉家烟尘在东北，汉将辞家破残贼。</p>
<p>男儿本自重横行，天子非常赐颜色。</p>
<p>摐金伐鼓下榆关，旌旗逶迤碣石间。</p>
<p>校尉羽书飞瀚海，单于猎火照狼山。</p>
<p>山川萧条极边土，胡骑凭陵杂风雨。</p>
<p>战士军前半死生，美人帐下犹歌舞。</p>
<p>大漠穷秋塞草腓，孤城落日斗兵稀。</p>
<p>身当恩遇常轻敌，力尽关山未解围。</p>
<p>铁衣远戍辛勤久，玉筋应啼别离后。</p>
<p>少妇城南欲断肠，征人蓟北空回首。</p>
<p>边风飘飘那可度，绝域苍茫更何有。</p>
<p>杀气三时作阵云，寒声一夜传刁斗。</p>
<p>相看白刃血纷纷，死节从来岂顾勋。</p>
<p>君不见沙场征战苦，至今犹忆李将军。</p>
</div>
<div id="section-393" class="section level2">
<h2><span class="header-section-number">79.2</span> 送李少府贬峡中王少府贬长沙</h2>
<p>嗟君此别意如何，驻马衔杯问谪居。</p>
<p>巫峡啼猿数行泪，衡阳归雁几封书。</p>
<p>青枫江上秋帆远，白帝城边古木疏。</p>
<p>圣代即今多雨露，暂时分手莫踌躇。</p>
</div>
</div>



<script>
// when the page is about to reload via servr, remember the scroll position
document.addEventListener('servr:reload', function(e) {
  sessionStorage.setItem('pagedown-scroll', window.scrollY);
});
</script>
</body>
</html>
